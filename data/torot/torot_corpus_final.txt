за млт҃вѹ ст҃хъ ѡц҃ь наших г҃и їс҃е х҃е сн҃е бж҃їи помилѹи мѧ раба своего грѣш꙽наго афонасьѧ микитина сна
се написах грѣшьное свое хоженїе за трї морѧ
прьвое море дербеньское дорїѧ хвалитьскаа
второе море индѣнское гори гондꙋстаньскаа
третье море черное дорїѧ стемъбольскаа
поидохъ ѿ ст҃го сп҃са златоверхаго съ его млстью ѿ великого кн҃ѧзѧ михаила борисовичѧ и ѿ влдкы генадїѧ твѣрьскых
поидох на низъ волгою и приидохъ в манастырь къ ст҃ѣи живоначалнои троци и ст҃мъ мчн҃комъ борисѹ н глѣбѹ
и ѹ игѹмена сѧ блгсвивъ ѹ макарїѧ брати ис колѧзина поидох на ѹглечь
с ѹглеча на костромѹ ко кн҃ѧзю александрѹ с ыною грамотою
и кн҃ѧзь великї ѿпѹстилъ мѧ всеѧ рѹси доброволно
и на плесо в новъгородъ нижнеи к михаилѹ къ киселевѹ к намѣстьникѹ и къ пошьлинникѹ иванѹ сараевѹ пропѹстили доброволно
а василеи папин проехалъ городъ
а ꙗзъ ждалъ в новѣгородѣ двѣ недли посла татарьскаго ширвашина асамъ бѣга
а ехал с кречаты ѿ великаго кн҃ѧзѧ ивана
а кречатовъ ѹ него девѧносто
и поехал есми с нимъ на низъ волгою
и казань есмѧ и ѡрдѹ и ѹсланъ и сараи и берекезаны проехали есмѧ доброволно
и въехали есмѧ в бѹзанъ рѣкꙋ
н тѹ наехали нас три тотарины поганыи
и сказали нам лживыѧ вѣсти
каисымъ солтанъ стережетъ гостеи в бꙋзанї
а с нимъ три тысѧчи тотаръ
и посолъ ширвашинъ асанъ бѣгъ дал имъ по ѡднорѧткы да по полотнѹ чтобы провели мимо азътарханъ
и ѡни по ѡднорѧткы взѧли
да вѣсть дали в хазъторокани цр҃ю
и ꙗзъ свое сѹдно покинѹлъ
да полѣзъ есми на сѹдно на послово и с товарищи
азътарханъ по мсцꙋ ночи парꙋосом
цр҃ь насъ видѣл
и татаровѣ нам кликалї
качьма
не бѣгаите
и цр҃ь послалъ за нами всю свою ѡрдѹ
и по нашим грѣхомъ нас постигли на бꙋгѹнѣ
застрелили ꙋ нас чл҃ка
а мы ꙋ нихъ двꙋ застрелили
и сѹдно наше меншее стало на езꙋ
и ѡны его взѧли часа того
да розграбили
а моꙗ рꙋхлѧд꙽ всѧ в меншемъ сѹднѣ
а бол꙽шимъ есмѧ сѹдном дошли до морѧ
ино стало на ѹсть волгы на мели
и ѡни нас тѹто взѧли
да сѹдно есмѧ взадъ тѧнѹли до езꙋ
н тѹтъ сѹд꙽но наше вол꙽шее взѧли
ї д҃ головы взѧли рѹскые
а нас ѿпѹстили голими головами за море
а в꙽верхь нас не пропѹстили вѣсти дѣлѧ
и пошли есмѧ к дербеньти двѣма сѹды
в одномъ сѹднѣ посол асамъ бѣгъ да тезикы да рѹсаков нас і҃ головами
а в꙽ дрѹгомъ сѹднѣ ѕ҃ москвичь да ѕ҃ тверичь
и въстала фѹръстовина на морѣ
да сѹдно меншее разбило ѡ берегъ
и пришли каитакї
да людеи поимали всѣхъ
и пришлї есмѧ в дерьбенть
и тѹ василеи по здоровѹ пришелъ
а мы пограблены
и билъ есми челѡм василью папинѹ да послѹ ширвашинѹ асан бегѹ что есмѧ с нимъ пришли чтобы сѧ печаловалъ ѡ людех что их поимали под тархы каитаки
и ѡсан бѣгъ печаловал꙽ сѧ
и ездилъ на горѹ к бѹл꙽та бѣгѹ
и бѹлатъ бѣгъ послалъ скоро да къ ширваншѣ бѣгѹ что сѹдно рѹское разбило под тархи и каитакы пришедъ людеи поимали а товаръ их розъграбили
а ширванша бѣгъ того час послалъ посла к шѹринѹ своемѹ алиль бегѹ каитаческомѹ кн҃ѧзю что
сѹдно сѧ мое разбило под тархы
и твои люди пришед людеи поимали а товаръ ихъ пограбили
и ты бы мене дѣлѧ люди ко мнѣ прислалъ и товаръ их собралъ занеже тѣ люди посланы на мое имѧ
а что тобѣ бꙋдет надобетъ бѣ ꙋ менѧ и ты ко мнѣ пришли и ѧз тобѣ своемѹ братѹ за то не стою
и ты бы их ѿпѹстилъ доброволно менѧ дѣлѧ
ї алиль бѣгъ того часа ѿтослалъ людеи всѣх в дербентъ доброволно
а из дербентѹ послали их к ширванши въ рдѹ его коитѹлъ
а мы поехали к ширъванше во и коитѹлъ
и били есмѧ емꙋ челом чтобы нас пожаловалъ чѣм доити до рꙋси
и ѡн намъ не дал ничего
ано нас мног
и мы заплакавъ да розошли сѧ кои кѹды
ꙋ кого что есть на рꙋси и тот пошелъ на рѹсь
а кои должен а тот пошел кѹды его ооч҃и понесли
а иные ѡстали сѧ в шамахѣе
а иные пошли роботать к бакѣ
а ꙗз пошелъ к дербенти
а из дербенти к бакѣ гдѣ ѡгнь горить неѹгасимы
а из бакї пошелъ есми за море к чебокарѹ
да тѹтъ есми жил в чебокарѣ ѕ҃ мсць
да в сарѣ жил мсць в маздраньскои земли
а ѿтѹды ко амили
и тѹтъ жилъ есми мсць
а ѿтѹды к димовантꙋ
а из димовантѹ ко рѣю
а тѹ ꙋбили шаꙋсенѧ алеевых детеи и внѹчатъ махметевых
и ѡнъ их проклѧлъ
ино о҃ городовъ сѧ розвалило
а изд рѣѧ к кашени
и тѹтъ есми был мсць
а из кашени к наинѹ
а из наина ко ездѣи
и тѹтъ жилъ есми мсць
а из диесъ къ сырчанѹ
а изъ сырчана къ таромѹ
а фѹники кормѧть животинѹ
батманъ по д҃ алтыны
а изъ торома к ларѹ
а изъ лара к бендерю
и тѹтъ есть пристанище гѹрмызьское
и тѹт есть море индѣиское
а парьсѣискым ꙗзыкомъ и гондѹстаньскаа дорїѧ
и ѿтѹды ити моремъ до гѹрмыза д҃ мили
а гѹрмызъ есть на ѡстровѣ
а еже.днь поимаеть его море по двожды на днь
и тѹтъ есми взѧлъ а҃ великъ днь
а пришел есми в гѹр꙽мызъ за четыре недѣли до велика дни
а то есми горы не всѣ писалъ
много городовъ великих
а в гѹрмызѣ есть варное слн҃це
чл҃ка съж꙽жеть
а в гѹрмызѣ былъ есми мсць
а изъ гѹрмыза пошелъ есми за море индѣиское по велицѣ дн҃и в фоминѹ недѣлю в тавѫ с коньми
и шли есмѧ моремъ до мош꙽ката і҃ дн҃и
а ѿ мош꙽ката до дѣгѹ д҃ дн҃и
а ѿ дѣга кѫзрѧтѹ
а ѿ кѹзрѧта конбатѹ
а тѹтъ сѧ родить краска да лекъ
а ѿ канбата к꙽ чивилю
а ѿ чивилѧ есмѧ пошли в семѹю недлю по велицѣ дн҃и
а шли есмѧ в тавѣ ѕ҃ недль моремъ до чивилѧ
и тѹтъ есть индѣискаа страна
и люди ходѧть нагы всѣ
а голова не покрыта
а грѹди голы
а волосы в однѹ косѹ плетены
а всѣ ходѧт брюхаты
дѣти родѧть на всѧкыи год
а детеи ѹ них много
а мѹжы и жены всѣ черны
ꙗз хожꙋ кꙋды ино за мною людеи много
дивѧт сѧ бѣломѹ члк҃ѹ
а кн҃ѧзь их фота на головѣ а дрѹгаа на бедрах
а боꙗре ѹ них ходѧть фота на плещѣ а дрѹгыѧ на бедрах
а кн҃ѧгыни ходѧть фота на плечемъ ѡбогнѹта а дрѹгаа на бедрах
а слѹгы кн҃жиѧ и боꙗрьскыѧ фота на бедрахъ ѡбогнѹта да щит да меч в рѹках
а иныѧ с꙽ сꙋлицами а ины с ножи а иныѧ с꙽ саблѧми а иныи с лѹкы и стрелами
а всѣ нагы да босы да болкаты
а жонки ходѧт голова не покрыта а грѹди голы
а паропкы да девочкы ходѧт нагы до з҃ лѣт
а сорѡм не покрытъ
а изъ чювилѧ пошли есмѧ сѹхѡм до пали и҃ дн҃и до индѣискыѧ горы
а ѿ пали до ꙋмри і҃ дн҃и
то есть городъ индѣискыи
а ѿ ѹмри до чюнеирѧ ѕ҃ дн҃ии
и тѹт есть асатъ хан чюнерьскыѧ индѣнскыѧ а холопъ мекикътѹчѧровъ
а держить сказывають седмь темь ѿ меликтѹчара
а меликтѹчаръ сѣдит на к҃ тмах а бьет сѧ с кафары
к҃ лѣт есть
то его побиють то ѡн побивает ихъ многажды
ханъ же езди на людех
а слоновъ ѹ него и конии много добрых
а люде ꙋ него много хорозанцевъ
а привозѧть их изъ хоросаньскыѧ земли
а иныѧ из орабаньскыѧ земли а иныѧ ис тѹкър꙽мескыѧ земли а иныѧ ис чеготаньскыѧ земли
а привозѧть все моремъ в тавах индѣискыѧ земли корабли
и ꙗзъ грѣшныи привезль жеребьца в ындѣискѹю землю
дошел есми до чюнерѧ
б҃ъ дал по здоровѹ все
а стал ми сто рѹблевъ
зима же ѹ них стала с троицина дн҃и
а зимовали есмѧ в чюнѣирѣ
жили есмѧ два мсца
еже.дн҃ь и ношь д҃ мсца а всюда вода да грѧзь
в тѣ.же дн҃и ꙋ них орють да сѣють пшеницꙋ да тѹтꙋрганъ да ногѹт да все съꙗстное
вино же ѹ нихъ чинѧть в великых ѡрѣсех кози гѹндѹстаньскаа
а брагꙋ чинѧт в татнѹ
кони кормѧть нохотом да варѧть кичирисъ с꙽ сахаромъ да кормѧть кони да с масломъ
поранѹ же дають шьшени
во индѣискои же земли кони сѧ ꙋ нихъ не родѧт
въ их земли родѧт сѧ волы да бѹволы
на тѣх же ѣздѣть и товаръ иное возѧть все дѣлають
чюнеръ же град есть на ѡстровꙋ на каменомъ не дѣланъ ничим бг҃мь сътворенъ
а ходѧть на горꙋ дн҃ь по единомꙋ члк҃ѹ
дорога тѣсна
поити не лзѧ
во индѣискои земли гости сѧ ставѧть по подворьемь
а ѣсти варѧть на гости господарыни и постелю стелють и спѧть с гостьми
сикишь илересънь дѹ житель берсень достѹрь авратъ чектѹръ а сикишь мѹфѹтъ
любѧть бѣлых людеи
зимѣ же ѹ них ходѧт люди фота на бедрах а дрѹгаа на плещем а третьѧ на головѣ
а кнѧзи и боꙗрѧ тогда въздевають на собѧ порт꙽кы да сорочицꙋ да кавтанъ
да фота по плечемъ
да дрѹгою сѧ ѡпоꙗшеть а третьею фотою главѹ ѡбертить
а се ѡло ѡло абрь ѡло акъ ѡло керимъ ѡло рагымъ
а в꙽ томъ чюнерѣ ханъ ѹ менѧ взѧл жерепца
а ѹвѣдал что ꙗз не бесерменинъ рѹсинъ и ѡнъ молвит
и жерепца дам да тысѧчю золотых дам а стань в вѣрѹ нашѹ в махмѣт.дени
а не станешь в вѣрѹ нашѹ в махмет.дени и жерепца возмꙋ и тысѧчю золотых на главѣ твоеи возмѹ
а срокъ ѹчинил на д҃ дн҃и въ говѣино ѹспѣнїи на сп҃совъ дн҃ь
и г҃ь б҃ъ смилова сѧ на свои чстныи праздникъ
не ѿстави ѿ менѧ млсти своеꙗ грѣшнаго и не повелѣ погыбнѹти в чюнерѣ с нечствымї
и канѹн сп҃сова дн҃и приѣхал хозѧиѡчи махмет хоросанець
билъ есми челомъ емꙋ чтобы сѧ ѡ мнѣ печаловалъ
и ѡн ѣздилъ к ханѹ в город да мене ѿпросил чтобы мѧ в вѣрѹ не поставили
да и жерепца моего ꙋ него взѧлъ
таково господарево чюдо на сп҃совъ дн҃ь
ино братьѧ рѹсьстїи хрстиѧне кто хочеть поити в ындѣискѹю землю и ты ѡстави вѣрѹ свою на рѹси
да въсклинѹ махмета да поиди в гѹстаньскꙋю землю
мене залгали псы бесермена
а сказывали всего много нашего товарꙋ
ано нѣтъ ничего на нашѹ землю
все товаръ бѣло на бесермьньскѹю землю
перець да краска то дешево
ино возѧт аче моремъ и ны и пошлины не дають
а люди иные намъ провести пошлины не дадѹт
и пошлины много
а разбоиников на море много
а розбивають все кофары
ни крстїѧне ни бесерьмена
а молѧт сѧ каменнымъ болваномъ
а хрста не знають
а ис чюнерѧ есмѧ вышли на ѹспение прчстые к бедерю к большемѹ их градѹ
а шли есмѧ мсць
а ѿ бедерѧ до кѹлонкерѧ е҃ дн҃ии
а ѿ кѹлонгерѧ до кельбергѹ е҃ дн҃и
промежю тѣхъ великых градовъ много градовъ
на всѧкъ дн҃ь по г.и грады
а на инои дн҃ь и д҃ грады
колко ковъвъ толко градов
а ѿ чювилѧ до чюнеирѧ к҃ кововъ
а ѿ чюнерѧ до бедерѧ м҃ кововъ
а ѿ бедерѧ до колѹньгерѧ ѳ҃ кововъ
а ѿ бедерѧ до колѹбергѹ ѳ҃ кововъ
в бедери же торгъ на кони да на товаръ да кам꙽кы на шелкъ и на всѧкои инои товаръ
да кꙋпити в нем люди черныѧ
а иныꙗ в немъ кѹпли нѣтъ
да все товаръ их гѹндостаньскои да соꙗстнои все ѡвощь
а на рѹсьскѹю землю товара нѣтъ
а все черныѧ
а все злодѣи
а жонки все блѧди
да вѣдь
да тать
да лож
да зельи господарѧ морѧть
во индѣискои земли кнѧжать все хоросанци
и боꙗре все хоросанци
а гѹндѹстанци все пѣшиходы
а ходѧт борзо
а все нагы да босы
да щитъ в рѹцѣ
а в дрѹгои мечь
а иныѧ слѹгы с великими с прѧмимы лѹкы да стрелами
а бои их все слоны
да пѣшихъ пѹскають наперед
хоросанци на конехць да в доспѣсехъ и кони и сами
а къ слономъ вѧжѹть к рылѹ да к зѹбомъ великиѧ мечи по кендарю кованы
да ѡболочат ихъ в доспѣхъ бѹлатныи
да на них ѹчинены городъкы
да в горотъкѣ по ві҃ члк҃ъ в доспѣсехъ
да все с пѹшками да стрелами
есть ѹ них ѡдно мѣсто
ших꙽бъ алѹдинъ пїръ атыръ бозаръ алѧдинандъ
на год единъ бозаръ
съѣждает сѧ всѧ страна индѣискаѧ торговати
да торгѹють і҃ дн҃ии
ѿ бедерѧ ві҃ кововъ
приводѧть конеи
до к҃ тысѧшь продають
всѧкыи товаръ свозѧть
во гондѹстаньскои земли тои торгъ лѹчшїи
всѧкыи товаръ продають кѹпѧт на памѧть шиха аладина на рѹськыи праздникъ на покровъ свтыѧ бц҃а
есть в томъ алѧнде и птица гѹкѹкъ
летаетъ ночи
а кличеть гѹкѹкъ
а на которои хороминѣ сѣдить то тѹт члк҃ъ ꙋмреть
а къто еꙗ хочеть ѹбити ино ꙋ неꙗ изо рта ѡгнь выидеть
а мамонь ходѧт ночи
да имають кѹры
а живѹть в гогорѣ или в каменье
а ѡбезьꙗны
то тѣ живѹть по лесѹ
да ѹ нихъ есть кн҃ѧзь ѡбезьꙗньскыи
да ходить ратию своею
да кто их заимаеть и ѡни сѧ жалѹють кн҃ѧзю своемѹ
и ѡнъ посылаеть на того свою рать
и ѡни пришедъ на град и дворы разволѧють
и людеи побьють
а рати ихъ сказывають велми много
и ꙗзыкы их есть свои
а детеи родѧть много
да которои родит сѧ не в отца не в матерь и ни тѣх мечють по дорогамъ
и ны гондѹстанци тѣх имают
да ѹчать их всѧкомѹ рѹкодѣлью
а иных продають ночи чтобы взад не знали побѣжати
а иных ѹчат базы миканетъ
весна же ѹ них стала с покрова свтыѧ бц҃а
а празднѹють шихѹ аладинѹ и веснѣ двѣ недѣли по покровѣ
а празднѹють и҃ дн҃и
а веснѹ держать г҃ мсца
а лѣто г҃ мсца
а зимѹ г҃ мсца
а ѡсень г҃ мсца
в бедери же их столъ гѹндѹстанꙋ бесерменьскомѹ
а град есть великъ
а людеи много велмии
а салтан великъ к҃ лѣт
а держать боꙗре
а кнѧжат фарасанци
а воють все хоросанци
есть хоросанець меликтꙋчаръ боꙗринъ
ино ѹ него рокши двѣсте тысѧчь
а ѹ мелик хана р҃ тысѧчь
а ѹ харат хана к҃ тысѧч
а много тѣх хановъ
по і҃ тысѧчь рати
а с꙽ салтаном выходѧт т҃ тьсѧч рати своеи
а землѧ людна велми
а сельскыѧ люди голы велми
а боꙗре силны добрѣ и пышны велми
а все их носѧть на кровати своеих на сребрѧных
да пред ни водѧт кони въ снастех золотых до к҃
а на конехъ за нами т҃ члв҃къ
а пѣших ф҃ чл҃къ
да трꙋбниковъ і҃
да на.гарниковъ і҃ чл҃къ
да свирѣлниковъ і҃ чл҃къ
сѹлтан же выещаеть на потѣхѹ с матерью да с женою
ино с ним чл҃ковъ на конех і҃ тысѧщ а пѣших н҃ тысѧщь
а слоновъ водѧт с҃ нарѧженых в доспѣсѣх золочоных
да пред ним р҃ члв҃къ трѹбниковъ
да плѧсцевъ р҃ чл҃къ
да конеи простых т҃ въ снастех золотых
да ѡбезьꙗнъ за ним р҃
да блѧдеи р҃
а все гаѹрыкы
в сѹлтавнов же дворъ з.҃ры ворота
а в воротѣх сѣдѧт по р҃ сторожевъ да по р҃ писцевъ кофаровъ
а кто выидет и ни записывають
а гариповъ не пѹскають въ град
а дворъ же его чюденъ велми
все на вырезѣ да на золотѣ
и послѣднии камень вырѣзанъ да золотомъ ѡписанъ велми чюдно
да во дворѣ ꙋ него сѹды розныѧ
город же бедерь стерегꙋтъ в нощи тьссѧч чл҃къ кѹтоваловых
а ѣздѧть на конех да в доспѣсех
да ѹ всѣх по свѣтычю
а ꙗз жерепца своего продал в бедери
да наложилъ есми ѹ него ѯ҃ да и и҃ фѹтѹновъ
а кормилъ есми ег годъ
в бедери же змии ходѧт по ꙋлицам
а длина еꙗ двѣ сажени
приидох꙽ же в бедерь ѡ заговеинѣ ѡ филиповѣ ис кѹлонгѣрѧ
и продах жеребца своего ѡ рожествѣ
и тꙋт бых до великого заговеина в бедери
и позна сѧ со многыми индѣѧны
и сказах им вѣрѹ свою что есми не бесрмениниъ исаꙗденїенї есмь хрстїѧнинъ а имѧ ми ѡфонасеи а бесерменьское имѧ хозѧ исѹфъ хоросани
и ѡни же не ѹчали сѧ ѿ менѧ крыти ни ѡ чемъ ни ѡ ѣствѣ ни ѡ торговле ни ѡ маназꙋ ни ѡ иных вещех
ни жонъ своих не ѹчали крыти
да ѡ вѣрѣ же ѡ их распытах все
ї ѡны сказывают
вѣрѹем въ адама
а бѹты кажѹть то есть адамъ и род его вес
а вѣрѣ въ индѣи всѣх п҃ и д҃ вѣры
а все вѣрѹють в бѹта
а вѣра с вѣрою пиеть ни ꙗстъ ни женит сѧ
а иныꙗ же боранинѹ да кѹры да рыбѹ да ꙗица ꙗдѧть
а воловины не ꙗдѧть никакаа вѣра
в бедери же бых д҃ мсца
и свѣщах꙽ сѧ съ индѣꙗны поити к первоти
то их ерслмъ
а по бесерменьскыи мѧгъкат дѣ их бѹтхана
там꙽ же поидох съ индѣꙗны да бѹдѹтханы мсць
и торгѹ ꙋ бѹтьханы е҃ дн҃и
а бѹтхана же велми велика есть с пол твѣри камена
да резаны по неи дѣꙗниѧ бѹтовыѧ около еꙗ всеѧ
ві҃ рѣзано вѣнцевъ какъ бѹтъ чюдеса творил какъ сѧ имъ ꙗвлѧлъ многыми ѡбразы
первое члв҃ческым ѡбразомъ ꙗвлѧл сѧ
дрѹгое члк҃ъ а носъ слоновъ
третье члк҃ъ а виденье ѡбезьанино
в четвертые чл҃къ а ѡбразомъ лютаго звѣрѧ
ꙗвлѧл сѧ имъ все съ хвостом
а вырезанъ на камени
а хвостъ черезъ него сажень
к бѹханѹ же съеждает сѧ всѧ страна индѣискаа на чюдо бѹтово
да ꙋ бѹтханы бреют сѧ старыѧ жонкы и дѣвки
а бреють на собѣ всѣ волосы и бороды и головы
да поидѹть к бѹтханѹ
да со всѧкыѧ головы емлють по двѣ шекшени пошлини на бѹта
а с конеи по четыре фѹты
а съѣж꙽щает сѧ к бѹханѹ всѣхъ людеи
бысть азаръ лекъ вах꙽тъ башетъ сат азаре лекъ
в бѹханѣ же бѹт вырѣзанъ ис камени велми великъ
да хвостъ ѹ него черезъ него
да рѹкѹ правꙋю поднѧлъ высоко
да простеръ акы ѹстьꙗнъ цр҃ь цр҃ѧградскы
а в левои рѹцѣ ѹ него копїе
а на немъ нѣтъ ничево
а гѫзно ꙋ него ѡбѧзано ширинкою
а виденье ѡбезьꙗнино
а иныѧ бѹты нагы
нѣтъ ничево кот ачюк
а жонкы бѹтавы нагы
вырезаны и с꙽ соромомъ и з꙽ дѣт꙽ми
а перет бꙋтом꙽ же стоитъ волъ велми великъ
а вырезанъ ис камени ис чернаго
а всь позолочен
а цѣлѹють его в копыто
а сыплют на него цвѣты
и на ѡбѹта сыплют цвѣты
индѣѧне же не ꙗдѧт никоторого мѧса ни ꙗловичины ни боранины ни кѹрѧтины пи рыбы ли свинины
а свинеи ж ѹ них велми много
а ꙗдѧт же дн҃емъ двожды
а ночи не ꙗдѧть
а вина не пиють ни сыдны
а с бесермены не пїють ни ꙗдѧть
а ѣства же их плоха
а ѡдинъ съ дним ни пїеть ни ѧстъ ни съ женою
а ѧдѧт брынець да кичири с маслом
да травы розныѧ ꙗдѧт
все рѹкою правою
а левою не приимет сѧ ни за что
а ножа не держать
а лъжици не знають
а на дорозѣ кто же собѣ варит кашꙋ
а ѹ всѧкого по горньцꙋ
а ѿ бесермѧн скрыют сѧ чтобы не посмотрилъ ни в горнець ни вь ꙗствꙋ
а посмотрил бесермениниъ на ѣствѫ ї ѡн не ѧстъ
а ꙗдѧть иные
покрывают сѧ платомъ чтобы никто не вѣдѣлъ ег
а намазъ же их на востокъ пѹ рьскы
ѡбе рѹкы подымають высоко
да кладѹть на тѣмѧ
да ложат сѧ ниць на земли
да все сѧ истѧгнеть по земли
то их поклоны
а ѧсти же садѧт сѧ и ни омывають рѹкы да и ногы да и ротъ пополаскывають
а бѹтѹханы же их без двереи
а ставлены на востокъ
а бѹты стоꙗтъ на востокъ
а кто ѹ нихъ ѹмреть и ни тѣх ж꙽гѹт
да пепел сыплють на водѹ
а ѹ жены дитѧ родит сѧ ино бабить мѹжь
а имѧ сн҃ѹ даеть ѡц҃ь
а дочери мати
а добровтра ѹ них нѣтъ
а сорома не знають
или пришел и ны сѧ кланѧють по чернечьскы
ѡбе рѹкы дотычють до земли
а не говорить ничево
к первотѣ же ѧ꙽здѧть ѡ великомъ заговѣине къ своемѹ братѹ
тотъ их їерслмъ
а по бесерменьскыи мѧкъка
а по рѹскы ерслмъ
а по индѣискыи парватъ
а съѣж꙽дают сѧ всѣ нагы
только на гѹзне платъ
а жонкы всѣ нагы
толко на гꙋзне фота
а иныѧ в фотах
да на шиꙗх жем꙽чюгъ
много ꙗхонтовъ
да на рѹкахъ ѡбрѹчи да перстьни златы
ѡл꙽ло ѡакъ
а внѹтрь к бѹт꙽ханѹ ѧздѧть на волех
да ѹ вола рога ѡкованы мѣдью
да на шие колоколцевъ т҃
да копыта подкованы
а тѣ волы ачьче зовѹт
и индѣꙗне же вола зовѹть ѿц҃емъ а коровѹ мт҃рью
а каломъ их пекꙋт хлѣбы
и ѣствѹ варѧть собѣ
а попеломъ тѣмъ мажѹть сѧ по лицѹ и по челѹ и по всемѹ тѣтѹ
их знамѧ
в недлю же да в понедѣлникъ ѧдѧть единожды дн҃емъ
в ыиндѣе же какъ.па чекътѹръ а ѹчюзе дерь сикишь иларсень ики шитель акечаны илѧ атырьсень атле жетель берь бѹлара досторъ акѹлъ каравашь ѹчюзъ чар фѹна хѹбъ бемъ фѹна хѹбѣсиѧ капкара амьчюкъ кичи хошь
ѿ первати же приехал есми в бедерь за еі҃ дн҃и и до бесерменьскаг ѹлѹбагрѧ
а великого дн҃и въскрснїѧ хсва не вѣдаю
а по примѣтамъ гадаю
великыи дн҃ь бываеть хрстьꙗньскы первие бесерьменьскаго багрима за ѳ҃.ть дн҃ь или за і҃ дн҃и
а со мною нѣтъ ничево никакоꙗ книгы
а книгы есмѧ взѧли с꙽ собою с рѹси
ино коли мѧ пограбили и ни их взѧли
и ꙗзъ позабылъ вѣры хрстьꙗньскыѧ всеѧ и праздниковъ хрстїаньскых
ни велика дн҃и ни ржства хсва не вѣдаю
ни среды ни пѧтници не знаю
а промежꙋ есми вѣръ
тангрыдань истремень ѡлъсакласынъ ѡл꙽ло хꙋдо ѡл꙽ло акъ ѡл꙽ло ты ѡл꙽ло акъберъ ѡл꙽ло рагымъ ѡл꙽ло керимъ ѡл꙽ло рагымелъло ѡл꙽ло каримел꙽ло танъ танъгрысень хѹдосеньсень
б҃ъ еди единъ
то ц҃рь славы творець нб҃ѹ и земли
а идѹ ѧ на рѹс
кетьмышьтыръ имень ѹрѹчь тѹтъ тымъ
мсць марта прошелъ
и азъ мц҃ь мѧса есми не ꙗлъ
заговѣгъ с бесермены в недлю
да говѣл есми ничево скоромнаго никакыѧ ꙗстъвы бесерменьскыѧ
а ѧлъ есми все по двож꙽ды дн҃емъ хлѣбъ да водꙋ
вратыиѧл ѧтъ мадымъ
да молил сѧ есми бг҃ѹ вседержителю кто сътворилъ нб҃о и землю
а иного есми не призывал никоторово имени
б҃ъ ѡл꙽ло
б҃ъ керимъ
б҃ъ рагымъ
б҃ъ хѹдо
б҃ъ акъберъ
б҃ъ цр҃ь славы
ѡл꙽ло варенно ѡл꙽ло рагымел꙽ло сеньсень ѡл꙽ло ты
а ѿ гѹрмыза ити моремъ до голатъ і҃ дн҃и
а калаты до дѣгѹ ѕ҃ дн҃и
а ѿ дѣга до мошката до кѹчьзрѧта до ком꙽бата д҃ дн҃и
а ѿ кам꙽бата до чивелѧ ві҃ дн҃и
а ѿ чивилѧ да дабылѧ ѕ҃
дабыль же есть пристанище в гѹндѹстани послѣднее бесерменьствꙋ
а ѿ дабылѧ до колекота к е҃ дн҃и
а ѿ селекота до силѧна еі҃ дн҃и
а ѿ силѧна до шибаита мц҃ь ити
а ѿ чибата до певгѹ к҃ дн҃и
а ѿ певгѹ до чини да до мачина мсць итьти
моремъ все то хожение
а ѡ чини до кытаа итьти сѹхом ѕ҃ мсць
а морем четыре дн҃и ити
аросто хода чотом
гѹрмызъ же есть пристанище великое
всего свѣта люди в немъ бывають
а всѧкы товаръ в немъ есть
что на всемъ свѣте родит сѧ то в гѹрмызѣ есть все
там꙽га же велика
десѧтое со всего есть
а кам꙽баѧтъ же пристанище индѣискомѹ морю всемꙋ
а товаръ в немъ
все дѣлають алачи да пестреди да канъ..даки
да чинѧтъ краскѹ ниль
да родит сѧ в немъ лекъ да ахыкъ да лонъ
дабыло же есть пристанище велми велико
и привозѧть кони изъ мисюрѧ из рабаста изъ хоросани ис тѹркѹстани из негостани
да ходѧть сѹхомъ мсць до бедери да до кельбергѹ
а келекотъ же есть пристанище индѣнскаго морѧ всего
а проити его не даи б҃ъ никаковꙋ кестѧкꙋ
а кто его ни ѹвидить тотъ по здоровѹ не проидеть моремъ
а родит сѧ в немъ перець да зеньзебиль да цвѣт да мош꙽катъ да калафѹръ да корица да гвозникы да прѧное коренье да адрѧк
да всѧкого кореньѧ родит сѧ в нем много
да все в немъ дешево
да кꙋлъ да каравашь письꙗръ хѹбь сїѧ
а мѧса никакого не ꙗдѧть
мсца маа великїи днь взалъ есми в꙽ бедере бесерменьскомъ и в гондѹстани
а в бесермене бограмъ взѧли въ сред мсца маа
а заговѣлъ есми мсца априлѧ а҃ дн҃ь
ѡ блг҃овѣрныи хрстїѧне иже кто по многым землѧмъ плавает въ многыѧ грѣхы впадаеть и вѣры сѧ да лишаеть хрсткые
азъ же рабище бж҃ие афонасие и сжали сѧ по вѣрѣ
ѹже проидоша четыре великыѧ говѣина
и д҃ проидоша великыѧ дн҃и
аз же грѣшныи не вѣдаю что есть великыи дн҃ь или говѣино
ни ржства хсва нѣ вѣдаю
ни иныхъ праздниковъ не вѣдаю
ни среды ни пѧтници не вѣдаю
а книгъ ѹ менѧ нѣтъ
коли мѧ пограбили и ни книгы взѧли ѹ ме
азъ же ѿ многыѧ бѣды поидох до индѣи занже ми на рѹс поити нѣ с чѣмъ
не ѡстало сѧ товарѹ ничево
пръвыи ж великъ дн҃ь взѧл есми в каинѣ
дрѹгои великъ дн҃ь в чебѹкарѹ в маздраньскои земли
третии великыи дн҃ь в гѹрмызѣ
четвертыи великыи дн҃ь въ индѣи с бесермены въ бедери
и тѹ же много плакахъ по вр҃ѣ по хрстьѧньскои
бесерменинъ же мелик тотъ мѧ много понѹди в вѣрѫ бесерменьскѹю стати
аз꙽ же емꙋ рекох
гсне ты намаръ кыларесенъ менда намазъ киларьменъ
ты бешь намазъ киларьсизъ менда г҃ каларемень мень гарипъ асень иньчаи
ѡнъ жо ми рече
истинѹ ты не бесерменинъ кажеши сѧ
а хрстьаньства не знаешь
аз꙽ же въ многыѧ помышлениѧ впадохъ
и рекох себѣ
горе мнѣ ѡкаанномѹ
ꙗко ѿ пѹти истиннаго заблѹдих꙽ сѧ
и пѹти не знаю
ѹже самъ поидѹ
г҃и бж҃е вседержителю творець нб҃ꙋ и земли не ѿврати лица ѿ рабища твоего
ꙗко скорбь близъ есмь
г҃и призри на мѧ
и помилѹи мѧ
ꙗко твое есмь создание
не ѿврати мѧ г҃и ѿ пѹти истиннаго
и настави мѧ г҃и на пѹт твои правыи
ꙗко никоеꙗ.же добродѣтели в нѹжи тои сотворих тебѣ ги҃ мои
ꙗко дн҃и своꙗ преплых все во злѣ г҃и мои
ѿмо перводигерь ѡл꙽ло ты каримъ ѡл꙽ло рагымъ ѡл꙽ло каримъ ѡл꙽ло рагымел꙽ло ахалимъ дѹлимо
ѹже проидоша д҃ великыѧ дн҃и в бесерменьскои земли
а хрства не ѡставихъ
далѣ б҃ъ вѣдаеть что бѹдеть
ги҃ бж҃е мои на тѧ ѹповах
сп҃си мѧ ги҃ бж҃е мои
во индѣи же бесерменьскои в великомъ бедери былъ есми на великѹю ночь
на великыи же дн҃ь волосыны да кола в зорю вошьли
а соль головою стоитъ на востокъ на баграмъ на бесерменьскои
выехал сѹлтанъ на теферичь
ино с нимъ к҃ възыревъ великых да триста слоновъ нарѧженых в бѹлатных в доспѣсехъ да с гороткы
да и городкы ѡкованы
да в гороткѣх по ѕ҃ члк҃ъ в доспѣсехъ да с пѹшками да с пищалми
а на великомъ слонѣ ві҃ члк҃ъ
на всѧкомъ слонѣ по два проборца великых
да к зѹбомъ повѧзаны великыѧ мечи по кентарю
да крыломъ привѧзаны великыѧ желѣзныѧ гыры
да члвк҃ъ сѣдить в доспѣсѣ промежꙋ ѹшеи
да крюкъ ѹ него в рѹках желѣзнои великы
да тѣмъ его править
да конеи простыхъ тысѧча въ снастехъ золотых
да верблюдовъ сто с нагарами
да трѹбникъвъ т҃
да плѧсцевъ т҃
да ковре т҃
да на сѹлтанѣ ковтанъ всь саженъ ꙗхонты
да на шапкѣ чичакъ ѡлмазъ великы да сагадакъ золот со ꙗхонты
да г҃ сабли на немъ золотомъ ѡкаваны да седло золото
да перед нимъ скачет кофаръ пѣшь
да играеть теремьцемъ
да за нимъ пѣшихъ много
да за ним бл҃гои слонъ идеть
а весь в кам꙽кѣ нарѧжанъ
да ѡбиваеть люд
да чепь ѹ него велика желѣзна во ртѣ
да ѡбиваеть кони и люди чтобы кто на сѹлтана не настѹпилъ блиско
а братъ сѹлтановъ тот сидит на кровати на золотои
да над нимъ теремъ ѡксамитенъ да маковица золота со ꙗхонты
да несѹть его к҃ члв҃къ
а махтѹмъ сидит на кровати на золотои
да над ним теремъ шидѧнъ с маковицею золотою
да везѹтъ его на д҃.хъ конехъ въ снастехъ золотых
да ѡколо людеи его много множество
да перед нимъ пѣвци да плѧсцевъ много
да всѣ с голыми мечи да с꙽ саблѧми да с щиты да сѹлицами да с копїи да с лѹкы с прѧмыми с великими
да кони всѣ в доспѣсехъ
да сагадакы на них
да иныа нагы
всѣх ѡдно платище на гѹзнѣ
зоромъ завѣшенъ
в бедери же мсць стоить г҃ дн҃и полон
в бедери же сладкаго ѡвощꙋ нѣтъ
в гѹндѹстанѣ же силнаго вара нѣтъ
силно варъ в гѹрмызѣ да в катобагрѧимъ гдѣ сѧ жем꙽чюгъ родить да в жидѣ да в꙽ бакѣ да в мисюрѣ да въ ѡстани да в ларѣ
а в хоросаньскои земли варно да не таково
а в чеготани велми варно
а в꙽ ширѧзѣ да въ езди в кашини варно да вѣтръ бывает
а в гилѧни дѹшьно велми да парищо лихо
да в шамахѣи паръ лихъ
да в вавилони варно да хѹмитѣ
да в шамѣ варно
а в лѧпѣ не такъ варно
а в севастѣи гѹбѣ да в гѹрзыньскои земли добро ѡбилно всѣм
да торьскаа землѧ ѡбилна вельми
да в волоскои земли ѡбилно и дешево все съѣстное
да подольскаа землѧ ѡбилна всѣм
а ѹрѹс ерь таньгры сакласынъ ѡл꙽ло сакла хѹдо сакла бѹдоньѧ да мѹнѹкыбит ерь ектѹръ нечикъ ѹрсꙋ ери бегълѧри акаи тѹсил ѹрѹс ерь абадан больсынъ расте кам даретъ ѡл꙽ло хѹдо б҃ъ б҃ъ данъгры
г҃и бж҃е мои на тѧ ѹповахъ
спс҃и мѧ
г҃и пѹти знаю
иже камо поидѹ изъ гѹндѹстана
на гѹрмызъ поити а ѿ гѹр꙽мыза на хоросанъ пѹти нѣтъ
ни на чеготаи пѹти нѣтъ
ни на катобагрѧим пѹти нѣтѹ
ни на ездъ пѹти нѣтѹ
то вездѣ бѹлгакъ сталъ
кн҃ѧзеи вездѣ выбыли
ꙗншѹ мѹрзꙋ ѹбилъ ѹзꙋѡсанъ бекъ
а солт амѹсаитѧ ѡкормили
а ѹзѹ..асанъ бекъ на ширѧзи сѣлъ
и землѧ сѧ не ѡбрѣнила
а едигерь махмет
а тъ к немѹ не ѣдѣтъ
блюдет сѧ
иного пѹти нѣтъ никѹды
а на мꙗкъкꙋ поити ино стати в вѣрѹ бесерменьскѹю
заньже хрстїане не ходѧт на мѧкъкѹ вѣры дѣлѧ что ставѧть в вѣрѹ
а жити в гѹндѹстанѣ ино всѧ собина исхарчити заньже ѹ них все дорого
ѡдинъ есми члв҃къ и ꙗз по полѹ третїѧ алтына на дн҃ь харчю идеть
а вина есми не пївалъ ни сынды
меликтѹчаръ два города взѧл индѣискыѧ что розбивали по морю индѣискомѹ
а кн҃ѧзеи поимал з҃
да казнѹ их взѧл юкъ ꙗхонтовъ да юкъ ѡл꙽мазꙋ да кирпѹковъ да р҃ юков товарѹ дорогово
а иного товарꙋ бесчислено рать взала
а стоалъ подъ городомъ два годꙋ
а рати с нимъ два ста тысѧч да слонов р҃ да т҃ вербдюдов
меликтѹчаръ пришелъ съ ратию своею к бедерю на кѹрбантъ багрѧм а по рѹсскомѹ на петровъ дн҃ь
и сѹлтанъ послалъ і҃ възыревъ
стрѣти его за десѧт кововъ
а в ковѣ по і҃ вер꙽стъ
а со всѧкым возырем по і҃ тысѧч рати своеи да по і҃ слоновъ в доспѣсехъ
а ѹ миктѹчара на всѧкъ дн҃ь садит сѧ за сѹфрею по е҃ сотъ члк҃ъ
а с нимъ садит сѧ г҃ възыри за его скатерьтью
а с возыремъ по пѧти десѧт члк҃ъ
а его р҃ члк҃ъ боꙗриновъ вшеретных
ѹ меликтѹчара на конюшне конеи в҃ тысѧщи да тысѧча ѡсѣдланых и дн҃ь и ночь стоꙗтъ готовых
да р҃ слоновъ на конюшне
да на всѧкѹю ночь дворъ его стерегѹть р҃ члк҃ъ в доспѣсех да к҃ трѹбниковъ да і҃ нагаръ
да по і҃ бѹбновъ великых по два чл҃ка биють
мызамлылкъ да мекханъ да фаратханъ а тѣе взѧли г҃ городы великыи
а с ними рати своеи р҃ тысѧч да н҃ слоновъ да камени всѧког дорогого много множьство
а все то камение да ꙗхонты да ѡлъмазъ покꙋпили на камени ктѹчара
заповѣдал дѣлѧремъ что гостемъ не продати
а тѣе пришли ѿ оспожина дн҃и к бедерю градѹ
сѹлтанъ выеж꙽жаеть на потѣхѹ в четвергъ да во вторник
да три с ним возыры выещають
а брат выеж꙽жаеть сѹлтанов в подкъ с матерью да с꙽ сестрою
а жонъкъ в҃ тысѧчи выеж꙽жаеть на конех да кроватех на золотыхъ
да конеи пред нею простых сто въ снастех золотых
да пѣших с нею много велми да два возырѧ да і҃ възыренеи да н҃ слоновъ в попонах сѹкнѧных
да по д҃ члк҃ы на слонѣ сѣдѧт нагых
ѡдно платище на гѹзне
да жонкы пѣшие нагы
а тѣе водѹ за ними носѧть пити да подмывати сѧ
а ѡдинъ ꙋ ѡдного воды не пиеть
меликтѹчаръ выехал воевати индѣꙗнъ с рати своею изъ града бедерѧ на памѧть шиха иладина а по рѹсскомѹ на покровъ свтыѧ бц҃а
а рати с нимъ вышло н҃ тысѧч
а сѹлтан послал рати своеи н҃ тысѧч
да г҃ с ним возыри пошли
а с ними л҃ тысѧч
да р҃ слоновъ с ними пошло з городкы да в доспѣсехъ
а на всѧкомъ слонѣ по д҃ члк҃ы с пищал꙽ми
меликтѹчарь пошел воевати чюнердара великое кнѧжение индѣиское
а ѹ бинедарьскаг кнѧзѧ т҃ слоновъ да сто тысѧч рати своеи
а конеи н҃ тьсѧч ѹ нег
сѹлтанъ выехал из города бедерѧ въ и.҃и мсць по велице дн҃и
да с ним възыревъ выехало к҃ да ѕ҃ възыревъ к҃ възыревъ бесерменьскыхъ а ѕ҃ възыревъ индѣискых
а с сѹлтаномъ двора его выехало р҃ тысѧч рати своеи коных людеи а с҃ тысѧч пѣших да т҃ слоновъ с городкы да в доспѣсехъ да р҃ лютых звѣреи ѡ двою чепѣх
а с братом с сѹлтлановым вышло двора его р тысѧч конных да р҃ тысѧч пѣших людѣи да р҃ слоновъ нарѧжаных в доспѣсехъ
а за малханом вышло двора его к҃ тысѧч коных людеи а пѣших шедесѧть тысѧч да к҃ слоновъ нарѧжаных
а зъ бедерьханомъ вышло л҃ тысѧчь конныхъ людеи
да з братом д пѣших р҃ тысѧч да слоновъ к е҃ нарѧжаных с горот꙽кы
а с꙽ сѹлтаном вышло двора его і҃ тысѧч кованных а пѣших дватцат тысѧщ да слоновъ і҃ с городкы
а з возырханомъ вышло іе҃ тысѧч кованных людеи да пѣших л҃ тысѧч да слоновъ іе҃ нарѧженых
а с кѹтарханом вышло двора его еі҃ тысѧч кованых людеи да пѣших м҃ тысѧч да і҃ слоновъ
а со всѧкым възыремъ по і҃ тысѧч
а с ыным по еі҃ тысѧч коных а пѣших к҃ тысѧч
а с ыиндѣискым авдономомъ вышло рати своеи м҃ тысѧч кованых людеи а пѣших людеи р҃ тысѧч да м҃ слоновъ нарѧжаныхъ в доспѣсехъ
да по д҃ члк҃ы на слонѣ с пищальми
а с сꙋлътаномъ вышло возыревъ к ѕ҃
а со всѧкым возырем по і҃ тысѧчь
а с ынымъ възырем еі҃ тысѧч конных людеи а пѣших л҃ тысѧч
а индѣискыѧ д҃ возыри великых
а с ними рати своеи по м҃ тысѧч конных людеи а пѣших р҃ тысѧч
и сѹлтанъ ѡполѣл сѧ на индѣꙗнъ што мало вышло с ним
и ѡнъ еще прибавилъ мало вышло с нимъ к҃ тысѧч пѣших людеи двѣ тысѧч конных людеи да к҃ слоновъ
такова сила сѹлтана индѣискаг бесерменьскаго
маметь дени іаріа а растъ дени хѹдо доносит
а правꙋю вѣрѹ б҃ъ вѣдаеть
а праваа вѣра бг҃а единаго знати имѧ ег призывати на всѧкомъ мѣстѣ чистѣ чистꙋ
въ пѧтыи же великыи дн҃ь възмыслилъ сѧ на рѹс
изыдохъ же из бедерѧ града за мсць до ꙋлѹбаграма бесерменьского
маметь дени росолѧл
а велика дн҃и хрстьаньскаго не вѣдаю хсва въскресенїѧ
а говѣино же ихъ говѣхъ с бесермены
и розговѣв сѧ с ними великыи дн҃ь взѧх в келберхꙋ ѿ бедерѧ к҃ кововъ
сѹлтанъ же пришелъ до меликътꙋчарꙋ с ратию своею еі҃ дн҃ь по ꙋлѹбагрѧмѣ
а все кельбергѹ
и воина сѧ имъ не ꙋдала
ѡдинъ городъ взѧл индѣискои
а людеи много изгыбло
и казны мног истерѧли
а индѣискои же сѹлтан кадамъ велми силенъ
и рати ѹ нег много
а сидить в горѣ в биченѣгирѣ
а град же его велми великъ
ѡколо его г҃ рогы
да сквозѣ его рѣка течеть
а со ѡднѹ сторонѹ его женьгѣль злыи
и з дрѹгѹю сторонѹ пришел дол
чюдна мѣста велми и ѹгодна на все
на ѡднѹ же сторонѹ приити нѣкѹды
сквозѣ град дорога
а града взѧти нѣкѹды
пришла гора велика да деберь зла тикень
под городом же стоꙗла рать мсць
и люди померли съ безводїѧ
да головъ много велми изгыбло с голодѹ да с безводоци
а на водѹ смотрить а взѧть нѣкѹды
град же взѧлъ индѣискы меликъчан ходѧ
а взѧл его силою
дн҃ь и ночь билъ сѧ съ городом
к҃ дн҃и рать ни пила ни ѧла
под городом стоꙗла с пѹшами
а рати его изгыбло е҃ тысѧч людꙋ добраго
и город взѧл
и ны высѣкли к҃ тысѧч погловїѧ мѹжескаго и женьскаго
а к҃ тысѧч полонѹ взѧл и великаго и малаго
а продавали полонѹ головꙋ по і҃ тенекъ
а инѹю по е҃ тенекъ
а робѧта по в҃ тенькы
а казны же не было ничево
а болшаг град не взѧл
а ѿ кельбергѹ поидох до кѹрѹли
а в кѹрѹли же родит сѧ ахик
и тѹ его дѣлають
и на вес свѣтъ ѿкѹдыва ег розвозѧт
а в кѹрыли же алмазъниковъ триста
сѹлѧх микѹнѣтъ
и тѹх бых е҃ мц҃ь
а ѿтѹды ж поидохъ калики
и тѹ же бозаръ велми великъ
а ѿтѹды поидохъ конакельберга
а ѿ канаберга поидохъ ших аладинѹ
а ѿ ших аладина поидох ка.аминдрїеа
ѿ камендрѣѧ к.нарѧсѹ
а ѿ кынарѧсѹ к сѹри
а ѿ сѹри поидох к дабили
пристанище великаго морѧ индѣискаго
дабыл же ес град велми великъ
а х томѹ.жь дабили съежщает сѧ всѧ поморьѧ индѣискаа ї ефиѡпьскаа
и тѹ аканныи и ꙗз рабище афанасїе бг҃а вышнѧго творца нб҃ѹ и земли възмыслих꙽ сѧ по вѣрѣ по хрстїаньскои и по крещение хсвѣ и по говѣинѣх сстых ѡц҃ь ѹстроеных и по заповедех апсльскых
и ѹстремих сѧ ѹмъ поити на рѹс
внидох же в тавѹ
и съговорих ѡ налонѣ корабленемъ а ѿ своеѧ головы в҃ золотых до гѹрмыза града дати
и внидох же в корабль из дабылѧ града до велика дн҃и за г҃ мсци бесерьменьскаго говѣина
идох же в тавѣ по морю мсць
и не видах ничево
на дрѹгыи ж мсць ѹвидѣхъ горы ефимьскыѧ
и тѹ людие вси въскличаша
ѡл꙽ло бервогыдирь ѡл꙽ло конъкаръ бизимъ баши мѹдна насипъ бол꙽мышьти
а по рѹскы ꙗзыком молвѧт
бж҃е гсдрю б҃е бж҃е вышнїи цр҃ю нбсныи и здѣ ла нам сѹдил еси погыбнѹти
и в тои же земли ефиѡпьскои бых і҃ д҃ни
бж҃ию блгдтию зло сѧ не ѹчинило
много раздаша брынцѹ да перцꙋ да хлѣбы ефиѡпомъ
и ны сѹдна не пограбили
а ѿтѹдова же
а ѿтѹдова же поидох ві҃ дн҃и до мошьката
и в мошкате же шестыи великыи дн҃ь взѧх
и поидох до гѹрмыза ѳ҃ д҃ни
и в гѹрмызѣ бых к҃ дн҃и
и зъ гѹрмыза поидох к лари
и бых г҃ дн҃и
из мари поидох к ширѧзи ві҃ дн҃и
а в ширѧзи бых з҃ дн҃и
а изъ ширѧза поидох а к верхѹ еі҃
а в вергѹ бых і҃ дн҃и
а из вергѹ поидох къ езъди ѳ҃ д҃н҃и
а въ езди быхъ и҃ дн҃и
а изъ езди поидох къ спагани е҃ дн҃и
а в спагани ѕ҃ дн҃и
а и спагани поидох кашани
а в кашани бых е҃ дн҃и
а ис кошани поидох к꙽ кꙋмꙋ
а ис кꙋма поидох в савꙋ
а ис꙽ савы поидох въ сѹлтанию
а и сѹлтанїи поидох до терьвиза
а ис тервиза поидохъ в радѹ асан бѣ
въ рде же бых і҃ дн҃и
ано пѹти нѣтѹ никꙋды
а на тѹрьскавъ послал рати своеи м҃ тысѧч
и ны севасть взѧли
а тоханъ взѧли да и пожьгли
амасию взѧли
и много пограбили сел
да пошли на караманъ воюючи
и ꙗз из орды пошел къ арцицинѹ
а из ръцана пошел есми въ трепизонъ
и въ трепизон же приидох на покровъ свтыѧ бц҃а и прснодв҃ыѧ мр҃їѧ
и бых же въ трипизони е҃ дн҃и
и на карабль приидох
и сговорихъ ѡ налонѣ дати золото.и ѿ своеа головы до кафы
а золото есми взѧл на харнъ
а дати в кафѣ
а въ трепизони же ми шꙋбашь да паша много зла ми ꙋчиниша
хламъ мои всь к собѣ в꙽знесли в город на горꙋ да ѡбыскали все
а ѡбыскывають грамотъ что есми пришел из орды асанъ бега
бж҃иею млстью приидохъ до третьаго морѧ до чермнаго
а парьсьискым ꙗзыкомъ дориꙗ стимъбольскаа
идох же по морю вѣтромъ пѧт дн҃и
и доидох до вонады
и тѹ нас стрѣтилъ великыи вѣтръ полѹнощь и възврати нас къ трипизонѹ
и стоꙗли есмѧ въ планѣ еі҃ дн҃и вѣтрѹ великѹ и злѹ бывшѹ
ис платаны есмѧ пошли на море двожды
и вѣтръ нас стрѣчаеть злы
не дасть намъ по морю ходити
ѡл꙽ло акъ ѡл꙽ло хѹдо перводегерь
развѣе бо того иного б҃а не знаем
и море же преидохъ
да занесе нас сы къ балыкаее
а ѿтѹдова тъкъръзофꙋ
и тѹ стоалї есмѧ е҃ дн҃и
бж҃ию млстью придох в кафѣ за ѳ҃ дн҃и до филипова заговеина
ѡл꙽ло перводигырь
млстию же бж҃иею преидох же три морѧ
дигырь хꙋдо доно ѡл꙽ло перводигирь доно
аминь
смилна рахмамъ рагым
ѡл꙽ло акберь акши хѹдо илел꙽ло акши ходо
їса рꙋхол꙽ло аалїксолом
ѡл꙽ло акберь
а илѧгѧїлѧ їл꙽лел꙽ло
ѡл꙽ло перводїгерь
ахамдꙋ лїл꙽ло шꙋкꙋръ хѹдо афатаде
бисмилна ги рахмам ррагым
хꙋво мꙋгѹ лези лѧїлѧга ильлѧ гꙋѧ алимꙋл гѧиби ба шагадити
хѹа рахманꙋ рагымꙋ хѹво могꙋ лѧзи
лѧ илѧга иль лѧхꙋѧ
альмеликꙋ алакꙋдосꙋ асаломѹ альмѹминѹ альмѹгаминꙋ альазизꙋ альчебарꙋ альмѹтаканъ.бирѹ альхаликѹ альбарїюꙋ альмꙋсавирю алькаѳарꙋ алькахарꙋ альвахадꙋ альрѧзакꙋ альфатагѹ альал҃їмѹ алькаб҃їзꙋ альбасꙋтꙋ альхафизꙋ алър꙽раф҃їю альмав҃їфꙋ альмꙋзилю альсем҃їю альвасирю альакамѹ альадьюлю альлѧтꙋфꙋ
Всест҃ая троце бж҃е ꙇ содѣтелю всего мира
поспѣши ꙇ направи сердце моe начати с разумом ꙇ кончати дѣлы блг҃ими ꙇхже н҃нѣ хощу гл҃ати аз недостоиныи разумѣя же своe невѣжество
припадая молю ти ся ꙇ еже ѿ тебя помощи прося
г҃и управи умъ мои ꙇ утверди сердце мое не ѡ гл҃голанїи устен стужати си но приготовити ся на творение добрых дѣлъ яже гл҃ю да добрыми дѣлы просв҃щнъ на судищи десныя ти страны причастник буду со всѣми ꙇзбранными твоими
ꙇ н҃нѣ влдко бл҃гослови до воздохнувъ ѿ сердца ꙇ языком возг҃лю диѡнисия aреѡпагита ѡ бжственных ꙇменех что есть тебѣ бг҃у прсносущные ꙇмена ꙇстинные еже есть близостные ꙇ что виновные сирѣчь похвалные
сия сут сущие сыи свѣтъ ꙇстинна животъ
толко своиственных четыре
а виновных много
сия сут гсдь вседержител не непостижим неприступен трисиянен триіпостасен цр҃ь славы непостоянен ѡгнь духъ бг҃ъ ꙇ прочая
по сему разумѣваи тогож диѡнисия ѡ истиннѣ
себе бо ѿвержение ꙇстинны ꙇспадение
ꙇстинна бо сущее есть
аще бо ꙇстинна сущее есть ꙇстинны ꙇспадение сущаго ѿвержение есть
ѿ сущаго же бг҃ъ ꙇ спасти не можеть
ꙇ еже не быти нѣсть
мы же речем
потеряли новолюбцы существо бжие ꙇспадениемъ ѿ истиннаг гд҃а ст҃аг ꙇ животворящаг дх҃а
по диѡнисию коли ужъ ꙇстинны ꙇспали тутъ ꙇ сущаго ѿвергли с
бг҃ь же ѿ существа своего ꙇспасти не может
ꙇ еже не быти нѣсть того в нем
присносущен ꙇстинныи бг҃ъ наш
лучше бы имь в символѣ вѣры не гл҃ати гд҃а виновнаго ꙇмени а нежели ꙇстиннаго ѿсѣкати в нем.же существо бж҃ие содержит ся
мы ж правовѣрнїи ѡбоя имена ꙇсповѣдуем
ꙇ в духа ст҃аго гсд҃а ꙇстиннаго ꙇ животворящаго свѣта нашего вѣруем со ѿцем ꙇ с cн҃омъ поклоняемаго
за него же стражемь ꙇ умираемъ помощию его влдчнею
тѣшит насъ тои.ж диѡнисїи ареѡпагит
в кн҃гѣ ево писано
сеи убо есть во истинну ꙇстинныи хрстиянин
зане истинною разумѣвь х҃а ꙇ тѣм бг҃оразумие стяжавъ ꙇсступив убо себе не сыи в мирском их нравѣ ꙇ прелести себя же вѣсть трезвяще ся и ꙇзменена всякаго прелестнаго невѣрия
не токмо даже до смерти бѣдъствующе истинны ради но и невѣдением скончевающе ся всегда разумом же живуще
ꙇ хртияне сут свидѣтелствуемы
сеи диѡнисиꙇ научен вѣре хв҃ѣ ѿ павла апстола живыи во афинѣхъ прежде даже не прїити в вѣру хв҃у хитрость їмыи ꙇ считати бѣги нбсныя
егда ж вѣрова хв҃и вся сия вмѣних быти яко уметы
к тимофею пишет в кн҃ге своеи сице гл҃я
дитя али не разумѣеш яко вся сия внѣшняя бляд ничто ж сут но токмо прелесть ꙇ тля ꙇ пагуба
аз проидох дѣлом
ꙇ ничто ж ѡбрѣтох токмо тщету
чтыи да разумѣетъ
їщитати бѣги нбсныя любят погибающїи понеже любви ꙇстинныя не прияша воеже спасти ся имъ
ꙇ сего ради послетъ имъ бг҃ъ дѣиство льсти во.еже вѣровати им лжи да суд прїимут не вѣровавшїи ꙇстиннѣ но блговолиша ѡ неправдѣ
чти ѡ сем апстоль с о͠ е
сеи диѡнисїи
еще не прїидох в вѣру хв҃у
со учн҃икомъ своим во время распятия гсдня бывъ в солнечнем граде ꙇ видѣ солнце во тму преложи ся ꙇ луна в кров звѣзды в полудне на н҃бси явили ся чернымъ видом
ѡн же ко учн҃ику гл҃а
ꙇли кончина вѣку прїйде ꙇли бг҃ъ слово плотию стражет
понеже не по ѡбычаю твар видѣ ꙇзменену
ꙇ сего ради бысть в нѣдоумѣнїи
естъ на н҃бси пят звѣздъ заблудных еже ꙇменуют ся луны
сїи луны бг҃ъ положил не въ предѣлех яко же ꙇ прочїи звѣзды
но ѡбтекаютъ по всему н҃бу знамение творя ꙇли во гнѣвъ ꙇли в млсть
егда заблудница еже есть луна подтечетъ ѿ запада подъ солице ꙇ закроеть свѣтъ солнечныи ꙇ то затмение солнцу за гнѣвъ бж҃їи к людям бываетъ
егда ж бывает ѿ востока луна подътекает ꙇ то по ѡбычаю шествие творяще закрывает солнце
а в нашеи росїи бысть затмение солнцу въ р ѯ͠ в году пред мором
плыл волъгою рекою архепскпъ симеѡнъ сибирскои
ꙇ в полудн҃е тма бысть перед петровым дн҃ем недли за двѣ
часа с три плачючи у берега стояли
солнце померче
ѿ запада луна подътекала являя бг҃ъ гнѣвъ свои к людям
в то время никонъ ѿступник вѣру казилъ ꙇ законы цр҃ковныя
ꙇ сего ради бг҃ъ ꙇзлиял фиял гнѣва ярости своея на русскую землю
зѣло моръ великъ былъ
нѣколи еще забыт
вси помним
паки потом минувъ годов с четырнатцеть вдругорядъ затмѣние солнцу было
въ петров постъ в пятокъ въ часъ шестыи тма бысть
солнце померче
луна ѿ запада же подтекала гнѣвъ бжїй являя
протопопа аввакума бѣднова горемыку в то время с прочими в соборной црк҃ви власти ѿстригли
ꙇ на угрѣше в темницу проклинавъ бросили
вѣрный да разумѣет что дѣлает ся в змли нашеи за нестроение цр҃ковное ꙇ разорение веры ꙇ закона
говорить ѡ том престанем
в дн҃ь вѣка познано будет всѣми
потерпим до тѣхъ мѣстъ
тои.ж диѡнисїи пишет ѡ знаменїи солнца како бысть прї исусѣ наввинѣ во израили егда ꙇсусъ сѣкїи ꙇноплеменники ꙇ бысть солнце противо гаваѡна еже есть на полднях
ста ꙇсусъ крстоѡбразно сирѣчь разпростре руце свои
ꙇ ста солнечное течение дондеже враги погуби
возвратило ся солнце к востоку сирѣчь назад ѿтбѣжало
ꙇ паки потече
ꙇ бысть во дни томъ ꙇ въ нощи тритцеть четыре часа
понеже в десятыи часъ назад ѿбѣжало так в сутках десет часов прибыло
ꙇ при езекїи цр҃ѣ бысть знаменіе
ѿтече солнце назад во вторыи на десят часъ дн҃я
ꙇ бысть во дн҃и ꙇ в нощи тридесят шесть часов
чти кн҃гу диѡнисиеву
там пространно уразумѣеш
ѡн же диѡнисїи пишет ѡ нбсныхъ силахъ возвѣщая како хвалу приносятъ бг҃у раздѣляя ся девет чиновъ на три троцы
прстли херувими ꙇ серафими ѡсщ҃ение ѿ бг҃а приемля сице восклицают
блг҃ословена слава ѿ мѣста гсдня
ꙇ чрез ихъ преходит ѡсщ҃ние на вторую троцу еже есть гсподьства начала власти
сия троца славословя бг҃а восклицаютъ
аллилуия аллилуия аллилуия
по алъфавиту аль ѡц҃у
ꙇль сн҃у
уия дх҃у ст҃ому
григорїй низскїи толкует
аллилуия хвала бг҃у
а василїи великїй пишет
аллилуия ан҃гльская рѣчь
чл҃вѣски рещи
слава тѣбѣ бж҃е
до василия пояху во цр҃кви анг҃льския рѣчи аллилуия аллилуия аллилуия
егда же бысть василїи ꙇ повелѣ пѣти двѣ анг҃льския рѣчи а третюю чл҃вѣскую сице
аллилуия аллилуия слава тебѣ бж҃е
у сты҃х согласно у диѡнисия ꙇ у василия
трижды воспѣвающе со ан҃глы славим бг҃а
а не четыржи по римскои бляди
мерско бг҃у четверичное воспѣвание сицевое
аллилуия аллилуия аллилуия слава тебѣ бж҃е
да будет проклят сице поюще с никоном ꙇ с костелом римским
паки на первое возвратим ся
третьяя троца силы архан҃гли ан҃гли
чрез среднюю троцу ѡcщ҃ние приемля поютъ
ст҃ъ ст҃ъ ст҃ъ гсдь саваѡфъ
ꙇсполнь н҃бо ꙇ земля славы его
зри
тричислено ꙇ се воспѣвание
пространно прчстая бц҃а протолковала ѡ аллилуиї
явила с василию учн҃ику ефросина псковскаго
велика во аллилуїи хвала бг҃у
а ѿ зломуръствующих досада велика
по римски троцу ст҃ую в четверицу гл҃ютъ
дх҃у ꙇ ѿ сн҃а ꙇсхождение являютъ
зло ꙇ проклято се мудрование бг҃ом ꙇ ст҃ыми
правовѣрных ꙇзбави бж҃е сего начинания злаго ѡ хѣ ꙇсѣ гсд҃ѣ нашем ему же слава нн҃ѣ ꙇ прсно ꙇ во вѣки вѣком аминь
аѳонасїи великїи рече
иже хощетъ спасти ся прежде всѣхъ подобаетъ ему держати кафолическая вѣра ея же аще кто целы ꙇ непорочны не соблюдает кромѣ всякаго недоумѣния во вѣки погибнетъ
вѣра же кафолическая сия есть
да единаго бг҃а в троцѣ ꙇ троцу во единице почитаем ниже сливающе составы ниже существо раздѣляюще
ꙇнъ бо есть составъ ѿч҃ь
ꙇнъ сновен
ꙇнъ ст҃аго дх҃а
но ѿчее ꙇ сн҃овнее ꙇ ст҃аго дх҃а едино бжство равна слава соприсносущно величество
яковъ ѿц҃ъ таковъ сн҃ъ
таковъ ꙇ дх҃ъ ст҃ыи
вѣченъ ѿц҃ъ
вѣченъ сн҃ъ
вѣченъ ꙇ дх҃ъ ст҃ыи
не созданъ ѿцъ
не создан сн҃ъ
не создан ꙇ дхъ стыи
бг҃ъ ѿц҃ъ
бг҃ъ сн҃ъ
бг҃ъ ꙇ дх҃ъ ст҃ыи҃
не три бози но един бг҃ъ
не три не созданнїи но един не созданныи
равнѣ вседержител ѿц҃ъ
вседержитель сн҃ъ
вседержител ꙇ дх҃ъ ст҃ый
подобне непостижимъ ѿц҃ъ
непостижим сн҃ъ
непостижим ꙇ дх҃ъ ст҃ый
не три вседержители но единъ вседержител
един непостижимый
ꙇ в сеи ст҃ѣй троце ничтоже первое ꙇли послѣднее ничтож более ꙇли мнѣе
но целы три составы
ꙇ сопрсносущны сут себѣ ꙇ равны
ѡсобно бо есть ѿц҃у нерождение сн҃у же рождение а дх҃у ст҃ому ꙇсхождение
ѡбще же им бжство ꙇ црство
нужно бо есть побесѣдовати ꙇ ѡ вочл҃вѣченїи бг҃а слова к вашему спасению
за блг҃ость щедрот излия себе ѿ ѿч҃еских нѣдръ сн҃ъ слово бж҃ие҃ в дв҃у чисту бг҃оѿроковицу егда время наставало
ꙇ воплотив ся ѿ дх҃а ст҃а ꙇ м҃рїи дв҃ы вочл҃вѣчив ся насъ ради пострадал
ꙇ воскресе в третїи дн҃ь
ꙇ на нб҃о вознесе ся
ꙇ сѣде ѡ десную величествия на высоких
ꙇ хощетъ паки прїити судити ꙇ воздати комуждо по дѣломъ его
его же цр҃ствию нѣсть конца
и сие смотрение въ бз҃ѣ бысть прежде даже не создати ся адаму прежде даже не вообразити ся
рече ѿц҃ъ сн҃ови
сотворим чл҃овѣка по ѡбразу нашему ꙇ по подобию
ꙇ ѿвѣща другїи
сотворим ѿч҃е
ꙇ преступит бо
ꙇ паки рече
ѡ единородныи мои
ѡ свѣте мои
ѡ с҃нѣ ꙇ слове
ѡ сияние славы моея
аще промышляеши созданием своим подобает ти ѡблещи ся в тлимаго чл҃овѣка подобает ти по земли ходити апстлы восприяти пострадати ꙇ вся совершити
ꙇ ѿвѣща другїи
буди ѿче воля твоя
по сем созда ся адам
ꙇ прочая
аще хощеши пространно разумѣти чти маргарит слово ѡ вочл҃вѣченїи
тамо ѡбрящеши
аз кратко помянул смотрение показуя
сице всяк вѣруяи в онь не постыдит ся
а не вѣруяи ѡсужден будет
ꙇ во вѣки погибнетъ по вышереченному аѳонасию
сице аз протопоп аввакумъ вѣрую
сице ꙇсповѣдаю
с симъ живу и умираю
рождение же мое в нижегороцкихъ предѣлех за кудмою рекою в селѣ григоровѣ
ѿцъ ми бысть сщнникъ петръ
мати мария инока марѳа
ѿц҃ъ мои прилежаше пития хмелнова
мати же моя постница ꙇ мл҃твеница бысть
всегда учаше мя страху бж҃ию
аз же нѣкогда видѣвъ у сосѣда скотину умершу
ꙇ в тои нощи воставше предъ ѡбразом плакав ся доволно ѡ дш҃е своеи поминая смерть яко и мнѣ умереть
ꙇ с тѣхъ мѣстъ ѡбыкох по вся нощи молити ся
потом мати моя ѡвдовѣла
а я ѡсиротѣлъ молод
ꙇ ѿ своих соплеменник во изгнанїи быхом
изволила мати меня женит
аз же прсвтѣи бц҃е молих ся да даст ми жену помощницу ко спасению
ꙇ в том.же селѣ дв҃ца сиротина же
безпрестанно во цр҃ков ходила
ꙇмя еи анастасия
ѿц҃ъ ея был кузнецъ ꙇменем марко
богатъ гораздо
а егда умре послѣ ево вся ꙇстощило ся
ѡна же в скудости живяше
ꙇ моляше с бг҃у да же сочетает ся за меня совокуплением брачным
ꙇ бысть по воли бж҃їи тако
посем мати моя ѿиде к бг҃у в подвизе велице
аз же ѿ изгнания преселих ся во ино мѣсто
рукоположен во дияконы дватцети лѣт з годом
ꙇ по дву лѣтех в попы поставлен
живыи въ попѣхъ ѡсмъ лѣтъ ꙇ потом совершенъ в протопопы православными епскпы
тому дватцет лѣтъ минуло
ꙇ всего тритцет лѣтъ какъ свщ҃нъство ꙇмѣю
а ѿ рода на шестои десяток идетъ
егда аз в попѣхъ был тогда ꙇмѣлъ у себя детеи дхв҃ных много
по се время сотъ с пят ꙇли с шесть будет
не почивая аз грѣшныи прилѣжа во цр҃квах ꙇ в домѣхъ ꙇ на распутияхъ по градом ꙇ селам еще же ꙇ во црствующемъ градѣ и во странѣ сибирской проповѣдуя ꙇ уча слову бжию
годовъ будет тому с пол третьятцет
а егда еще былъ в попѣхъ прїиде ко мнѣ ꙇсповѣдати ся дв҃ца многими грѣхми ѡбременена
блудному дѣлу ꙇ малакїи всякои повинна нача мнѣ плакавше ся по дробну возвѣщати во цр҃кви пред евглиемъ стоя
аз же треѡкаянныи врачь слышавше ѿ нея сам разболѣв ся внутрь жгом ѡгнемъ блудным
и горко мнѣ бысть в тои час
зажегъ три свѣщи ꙇ прилѣпилъ к налою
ꙇ возложилъ правую руку на пламя
ꙇ держалъ дондеже во мнѣ угасло злое разжежение
и ѿпустя дв҃цу сложа с себя ризы помоля с пошелъ в дом свой ѕѣло скорбенъ
время ж яко полнощи
ꙇ пришед в свою избу плакав ся предъ ѡбразом гсдним яко ꙇ ѡчи ѡпухли
ꙇ моля ся прилѣжно да же отлучит мя бг҃ъ ѿ детей дхв҃ных понеже бремя тяшко не могу носити
ꙇ падох на землю на лицы своем
рыдаше горце
ꙇ забых ся лежа
не вѣмъ какъ
плачю а ѡ҃чи сердечнїи при реке волге
вижу пловут строино два корабля златы
ꙇ весла на них златы
и шесты златы
ꙇ все злато
по единому кормщику на нихъ сидѣльцов
ꙇ я спросилъ
чье корабли
ꙇ ѡнѣ ѿвѣщали
лукин и лаврентиевъ
сїи быша ми духовныя дѣти
меня ꙇ дом мои наставили на пут спасения
ꙇ скончали с бг҃оугодне
а се потом вижу третеи корабль не златом украшен но разными красотами ꙇспещренъ красно ꙇ бѣло ꙇ сине ꙇ черно ꙇ пепелесо его же умъ чл҃вѣчь не вмѣстит красоты его ꙇ доброты
юноша свѣтелъ на кормѣ сидя правитъ
бѣжит ко мнѣ из.за волги яко пожрати мя хощет
ꙇ я вскричалъ
чеи корабль
ꙇ сидяи на нем ѿвѣщал
твои корабль
на плаваи на нем коли докучаеш ꙇ з женою ꙇ з детми
ꙇ я вострепетахъ
ꙇ сѣдше разсуждаю
что се видимое
ꙇ что будетъ плавание
а се по мале времени по писанному ѡбьяша мя болѣзни смертныя
бѣды адовы о҃быдоша мя
скорбь ꙇ болѣзнь ѡбрѣтох
у вдовы началник ѿнял дочер
ꙇ аз молих его да же сиротину возвратит к матери
ꙇ онъ презрѣвъ моление наше воздвиг на меня бурю
ꙇ у церкви пришед сонмом до смерти меня задавили
ꙇ аз лежал в забыти пол часа ꙇ болши
паки ѡживе бжїим мановением
ѡн же устраша ся
ѿступил ся мнѣ дв҃цы
потом научилъ ево дьяволъ
пришед во ц҃рквь бил ꙇ волочил меня за ноги по землѣ в ризах
а я мл҃тву говорю въ то время
таже ꙇнъ началник во ино время на мя разсвирѣпел
прибѣжавъ ко мнѣ в дом бив меня
ꙇ у руки яко пес ѡгрыз перъсты
ꙇ егда наполнила с гортань ево крови тогда ꙇспустилъ ꙇз зубовъ своих мою руку
ꙇ меня покинувъ пошел в дом свой
аз же побл҃годаря бг҃а завертѣвъ руку платом пошел к вечернѣ
ꙇ на пути ѡн же наскочил на меня паки со двема пистолми
ꙇ запалил ꙇс пистоли
и бжїимъ мановением на полке порох пыхнулъ
а пистол не стрелила
ѡн же бросил ея на землю
ꙇ из другия запалил паки
бж҃ия же воля так же учинила
пистол ꙇ та не стрелила
аз же прилѣжно ꙇдучи молю с бг҃у
ѡсенил ево болною рукою
ꙇ поклонил ся ему
ѡнъ меня лаетъ
а я ему говорю
бл҃годат во устнѣхъ твоихъ ꙇванъ родиѡнович да будет
посем двор у меня ѿтнял
а меня выбил всего ѡграбя
ꙇ на дорогу хлѣба не дал
в то же время родил ся сн҃ъ мои прокопеи что нн҃ѣ сидит с матерю ꙇ з братом в землѣ закопан
аз же взяв клюку а мать некрещенова младенца пошли з братею ꙇ з домочадцы амо же бг҃ъ наставит
а сами пошедъ запѣли бж҃ественныя пѣсни еѵгльскую стихѣру болшим роспѣвом
на гору уч҃ником ꙇдущим за земное вознесение предста гд҃ь
ꙇ поклониша ся ему
всю до конца
а пред нами ѡбразы несли
пѣвцов в дому моемъ было много
поюще со слезами на н҃бо взираем
а провождающиї жители того мѣста мужи ꙇ жены ꙇ ѿрочата множество народа с рыданиемъ плачюще ꙇ сокрушающе мое сердце далече нас провожали в поле
аз же на ѡбычном мѣсте став ꙇ хвалу бг҃у воздав поучение прочеть
ꙇ блг҃ословя насилу в домы ихъ возвратил
а з домашними впред побрели
и на пути прокопья крстили яко каженика филиппъ древле
егда же аз прибрел к москвѣ к дх҃внику цр҃ву протопопу стефану ꙇ к другому протопопу к неронову ꙇванну ѡни же ѡбо мнѣ цр҃ю ꙇзвѣстиша
ꙇ с тѣхъ мѣстъ гд҃рь меня знат почал
ѿц҃ы же з грамотою паки послали меня на старое мѣсто
ꙇ я притащил ся
ано ꙇ стѣны разорены моих храминъ
ꙇ я паки позавел ся
а дьяволъ и паки воздвигъ бурю
прїидоша в село мое плясовые медвѣди з бубънами ꙇ з домрами
и я грѣшник по x҃ѣ ревнуя ꙇзгнал их и хари и бубны изломал на поле един у многих
и медвѣдеи двух великих ѿнял
ѡдново ушибъ
и паки ѡжилъ
а другова ѿпустил в поле
и за сие меня боярин василей петрович шереметев едучи в казан на воеводство в судне браня много ꙇ велѣлъ бл҃гословит сн҃а своего бритобратца
аз же не блг҃ословил видя любодѣиныи ѡбраз
ꙇ ѡнъ меня велѣлъ в волгу кинуть
и ругавъ много столкали с судна
та.же инъ началникъ на мя разсвирѣпѣвъ приехавъ с людми ко двору моему стрелял ꙇз луковъ и ꙇс пищалеи с приступом
а я в то время заперши ся молил ся ко влдке
гди укроти ево ꙇ примири ими.же вѣси судбами
ѡн же побѣжал ѿ двора гоним ст҃ымъ дх҃ом
таже в нощ ту прибѣжали ѿ него
и зовутъ меня к нему со слезами
батюшко гд҃рь
евѳимеи стеѳанович при кончинѣ ꙇ кричит неудобно бьет себя ꙇ ѡхает
а сам говоритъ
даите батка аввакума
за него меня бг҃ъ наказует
ꙇ я чаял ѡбманываютъ меня
ужасе ся дх҃ъ мои во мнѣ
а се помолил бг҃а сице
ты гд҃и ꙇзведыи мя ꙇз чрева матере моея и ѿ небытия в бытие мя устроил
аще меня задушатъ причти мя с митрополитом филиппомъ московским
аще ли зарѣжутъ ꙇ ты г҃и причти мя з захариею пророком
аще ли посадятъ в воду ꙇ ты влдко яко ꙇ стефана пермъскаг паки свободиш мя
ꙇ моля с поехал в дом к нему евѳимию
егда же привезоша мя на двор выбѣжала жена ево неѡнила
ухватила меня под руку
а сама говоритъ
поди тко гд҃рь наш батюшко
поди тко свѣтъ наш кормилец
ꙇ я сопротив
чюдно
давеча был блядин сн҃ъ
а топерва батюшко миленкои
болшо у х҃а тово ѡстра шелепуга та
скоро повинил ся мужъ твои
ввела меня в горницу
вскочил с перины евѳимей
пал пред ногама моима
вопитъ неизреченно
прости гд҃рь
согрѣшил пред бг҃омъ ꙇ пред тобою
а сам дрожитъ вес
ꙇ я ему сопротиво
хощеши ли впред цѣлъ быти
ѡн же лежа ѿвѣщал
ей чтныи ѿч҃е
ꙇ я реклъ
востани
бг҃ъ простит тя
ѡн же наказанъ гораздо не могъ сам востати
и я поднял и положил ево на постѣлю
ꙇ исповѣдал и маслом свщ҃нным помазал
ꙇ бысть здрав
такъ х҃с ꙇзволилъ
ꙇ з женою быша мнѣ дѣти дх҃вные изрядныя раби хв҃ы
такъ то гд҃ь гордымъ противит ся
смиреннымъ же даетъ бл҃годат
помале ꙇнїи паки ꙇзгнаша мя ѿ мѣста того
аз же сволок ся к москвѣ
ꙇ бж҃иею волею гдр҃ь меня велѣлъ поставит въ юрьевецъ поволскои в протопопы
ꙇ тут пожил немного толко ѡсмъ нд҃ль
дьяволъ научил попов ꙇ мужиков ꙇ бабъ
пришли к патриархову приказу гдѣ я дх҃овныя дѣла дѣлал ꙇ вытаща меня ꙇс приказу собранием чл҃вѣкъ с тысящу ꙇ с полторы их было среди улицы били батожемъ ꙇ топтали
и бабы были с рычагами
грѣхъ ради моих убили замертва ꙇ бросили под избнои угол
воевода с пушкарями прибѣжал
ꙇ ухватя меня на лошеди умчалъ в мое дворишко
ꙇ пушкареи ѡколо двора поставил
людие же ко двору приступаютъ
ꙇ по граду молва велика
наипаче ж попы и бабы которыхъ унималъ ѿ блудни вопятъ
убит вора блядина сн҃а
да и тѣло собакам в ровъ кинем
аз же ѿдохня по трех днях ночью покиня жену ꙇ дѣти по волге сам третеи ушел к москвѣ
на кострому прибѣжал
ано и тутъ протопопа же данїила ꙇзгнали
ѡхъ горе вездѣ ѿ дьявола житя нѣтъ
приехал к москвѣ
дх҃внику показал ся
ꙇ онъ на меня учинил ся печален
на што де црк҃вь соборную покинулъ
ѡпят мнѣ другое горе
та.же цр҃ь пришелъ ночью к духовнику бл҃гословит ца
меня увидял тутъ
ѡпят кручина
на што де город покинулъ
а жена ꙇ дѣти ꙇ домочадцы члвѣкъ з дватцеть въ юрьевце ѡстали с
невѣдомо живы
невѣдомо прибиты
тутъ паки горе
посем никонъ другъ наш привез из соловковъ филиппа митрополита
а прежде его приезду стефанъ дхв҃ник моля бг҃а ꙇ постя ся седмицу з братею ꙇ я с ними тут же ѡ патриархе да же дастъ бг҃ъ пастыря ко спасению дш҃ъ нашихъ
и с митрополитом корнилиемъ казанским написав челобитную за руками подали цр҃ю и ц҃рцѣ ѡ дх҃внике стефане чтоб ему быт в патриархах
ѡн же не восхотѣлъ самъ
ꙇ указал на никона митрополита
цр҃ь ево ꙇ послушал
и пишет к нему послание на встрѣчю
пресщ҃енному никону митрополиту новгороцкому ꙇ великолуцкому ꙇ всеа русїи
радовати ся
ꙇ прочая
егда же приехал с нами яко лис челом да здорово
вѣдает что быт ему в патриархах
ꙇ чтоб ѿкуля помѣшка какова не учинила с
много ѡ тѣхъ козняхъ говорить
цр҃ь ево на патриаршество зоветъ
а ѡнъ бытто не хочетъ
мрачил цр҃я и людеи
а со анною по ночам уклаывають как чему быть
и много пружав ся со дьяволом взошелъ на патриаршество бжїимь попущением укрепя цр҃я своим кознованиемъ ꙇ клятвою лукавою
егда бысть патриархом такъ нас ꙇ в крстовую не стал пускат
а се ꙇ ядъ ѿрыгнулъ
в постъ великои прислалъ памят казанъскому протопопу ꙇванну неронову
а мнѣ был ѿц҃ъ дхв҃нои
я все у нево ꙇ жил в цр҃квѣ
егда куды ѿлучит ся ꙇно я вѣдаю цр҃квь
ꙇ к мѣсту говорили на дворецъ ко сп҃су
да я не порадѣлъ
ꙇли бг҃ъ не изволил
народу много приходило х казанъскои
такъ мнѣ любо
поучение чол безпрестанно
лишо ѡ братьях родных дхв҃нику поговорил
ꙇ ѡнъ их в верху у цр҃вны а инова при себѣ жит устроил попом в цр҃квѣ
а я самъ ꙇдѣже людие снемлют ся там слово бж҃ие проповѣдал
да при дхв҃никове бл҃гословен ꙇ неронова ꙇванна тѣшил надъ книгами свою грѣшную дш҃у ѡ х҃ѣ ꙇсѣ
та.же никонъ в памети пишет
годъ ꙇ число
по преданию де ст҃ыхъ ѿц҃ъ и апт҃лъ не подобает метания творити на колѣну
но в пояс бы вам класть поклоны
еще же ꙇ трема перъсты бы есте крстили с
мы сошедъше ся со ѿц҃ы задумали ся
видим яко зима хощетъ быти
сердце ѡзябло
ꙇ ноги задрожали
неронов мнѣ приказал цр҃квь
а сам скрыл ся в чюдов
седмицу един в полатке молил ся
ꙇ там ему ѿ ѡбраза глас бысть во время мл҃твы
время приспѣ страдания
подобает вам неѡслабно страдати
ѡн же мнѣ плачючи сказал
таже епск҃пу коломенскому павлу его.же никон на послѣдок в новогороцкихъ предѣлех ѡгнемъ зжегъ
потом данїилу костромъскому протопопу
ꙇ всеи сказал брате
мы же з данилом ꙇс кн҃гъ написавъ выписки ѡ сложенїи перъстъ ꙇ ѡ поклонѣхъ ꙇ подали гд҃рю
много писано было
ѡнъ же не вѣмъ гдѣ скрыл их
мнит ми ся никону ѿдалъ
послѣ тово вскорѣ схватавъ никонъ данїила ѡстриг при цр҃ѣ за тверскими вороты
ꙇ содравъ ѡднарятку ругавъ ѿвел в чюдов в хлѣбню
ꙇ муча много сослал в астрахань
возложа на главу там ему венец терновъ в землянои тюрмѣ ꙇ уморили
таже другова темниковскаго протопопа данїила посадил у сп҃са на новом
таже неронова ꙇванна в цр҃квѣ скуфью снял ꙇ посадил в мнс҃трѣ симанове
и послѣ на вологду сослалъ въ сп҃сов каменнои мнстрь
потом в колскои ѡстрогъ
посем меня изяли ѿ всенощнаго
борис нелединскои со стрелцами чл҃вѣкъ со мною с шестьдесят взяли
их в тюрму ѿвели
а меня на патриархове дворѣ на чепъ посадили ночю
егда же розсвѣтало в дн҃ь недѣлныи посадили меня на телѣгу
ростеня руки ꙇ везли ѿ патриархова двора до андронева мнстря
ꙇ тутъ на чепи кинули в темную полатку
ушла вся в землю
и сидѣлъ три дн҃и
ни ел ни пил
в тмѣ сидя кланял ся на чепи
не знаю на восток
не знаю на запад
никто ко мнѣ не приходил
токмо мыши и тараканы ꙇ сверчки кричат
и блох доволно
таже во исходѣ третихъ суток захотело ся естъ мнѣ
послѣ вечерни ста предо мною не вѣмъ члвѣкъ не вѣмъ ан҃глъ
и по се время не знаю
токмо в потемках сотворя млт҃ву ꙇ взявъ меня за плечо с чепю к лавке привел
ꙇ посадил
и лошку в руки далъ
ꙇ хлѣбца немношко
ꙇ штецъ дал похлѣбат
ѕѣло прикусны хороши
ꙇ реклъ мнѣ
полно
довлѣетъ ти ко укреплению
ꙇ не стало ево
двери не ѿворяли с
а ево не стало
чюдно толко чл҃вѣкъ
а что ж анг҃лу ꙇно вездѣ не загорожено
наутро архимарит з братьею вывели меня
журят мнѣ
что патриарху не покорис ся
ꙇ я ѿ писания ево браню
сняли болшую чеп
ꙇ малую наложили
ѿдали чернъцу под началъ
велѣли в цр҃квь волочит
у цр҃кви за волосы дерутъ
ꙇ под бока толкаютъ
ꙇ за чепь торъгаютъ
ꙇ в глаза плюютъ
бг҃ъ их простит в сїи вѣкъ ꙇ в будущїи
не их то дѣло но дьяволское
тутъ же в цр҃квѣ у них былъ нашь братъ подначалнои ꙇс хамовниковъ
пьянъства ради преданъ бѣсомъ
ꙇ гараздо бѣсил ся томим ѿ бѣсовъ
аз же зъжалих ся грѣшнои ѡб немъ
в обѣдию стоя на чепи х҃а свѣта ꙇ прчстую бц҃у помолил чтоб ево ꙇзбавили ѿ бѣсовъ
гд҃ь же ево бѣднова ꙇ простил
бѣсовъ ѿгналъ
ѡн же целоуменъ сталъ
заплакавъ ꙇ ко мнѣ поклонил ся до земли
я ему заказал чтоб про меня не сказал никому
людие же не догадали ся ѡ семъ
учали звонит и молебенъ пѣть
сидѣлъ я тутъ четыре нд҃ли
послѣ меня взяли логина протопопа муромскаго
в соборнои цр҃квѣ при цр҃ѣ ѡстриг ево ѡвчеѡбразныи волкъ в обѣдню во время переноса егда снялъ у архидьякона со главы дискос и поставил на пр҃тле тѣло хв҃о
а с чашею архимаритъ чюдовъской ѳерапонтъ внѣ ѡлътаря при дверехъ цр҃ъских стоял
увы разсѣчения тѣлу ꙇ крови влдки ха҃
пущи жидовъскаго дѣиства игрушка сия
ѡстригше содрали с логина ѡднарятку и кафтан
ѡн же разжегъ ся ревностию бжственнаго ѡгня никона порицая ꙇ чрез порогъ ѡлътарнои в глаза ему плевалъ
и распоясав ся схватя с себя рубашку в олтар никону в глаза бросил
чюдно растопоря ся рубашка покрыла дискос с тѣлом хв҃ым ꙇ пр҃тлъ
а в то время ꙇ ц҃рца в ц҃рквѣ была
на логина ж возложа чеп и потаща ис цр҃кви били метлами ꙇ шелепами до бг҃оявленскаг мнт҃ря
ꙇ тутъ кинули нагова в полатку
ꙇ стрелцов на карауле накрѣпко учинили
ему же бг҃ъ в ту нощь дал новую шубу да шапку
ꙇ наутро никону сказали
ѡн же разсмѣяв ся говорит
знаю су я пустосвятовъ тѣхъ
ꙇ шапку у нево ѿнялъ
а шубу ему ѡставил
посем паки меня ꙇз мн҃тря водили пѣшева на патриарховъ двор по прежнему ростяня руки
ꙇ стязав ся много со мною паки ѿвели так же
таже въ никитин дн҃ь со кр҃ты ходъ
а меня паки противъ кр҃тов везли на телѣге
ꙇ привезли к соборной црк҃ви стрич меня так же
ꙇ держали на пороге в обѣдню долго
гд҃рь сошел с мѣста
ꙇ приступя к патриарху упросил у нево
ꙇ не стригше ѿвели в приказ сибирскои
ꙇ ѿдали дьяку третяку башмаку что н҃нѣ с нами стражет же за православную вѣру саватеи старецъ
сидитъ в земляной тюрмѣ у сп҃са на новомъ
спаси ево г҃и
ꙇ тогда мнѣ добро дѣлал
та.же послали меня в сибир в ссылку з женою ꙇ дѣтми
и колико дорогою было нужды тово всево говорить много
развѣ малое помянут
протопопица родила младенца
болную в телѣге ꙇ потащили до тоболска
три тысящи верстъ нд҃ль с тринатцеть волокли телѣгами и водою ꙇ санми половину пути
архиепскпъ симеѡнъ сибирскои тогда добръ был
а н҃не учинил ся ѿступникъ
устроилъ меня в тоболске к мѣсту
тутъ живучи у цр҃кви великия беды постигоша мя
пятья слова гдр҃вы сказывали на меня в полтара годы
ꙇ един нѣкто двора архиеписпля дьякъ ꙇван струна тот и дш҃ею моею потряс сице
влдка сьехал к москвѣ
а ѡнъ без нево научением бѣсовским и кознями напалъ на меня
цр҃кви моея дьяка антония захотѣлъ мучит напрасно
ѡн же антон утече у него
ꙇ прибѣжал ко мнѣ во цр҃ковъ
ꙇван же струна собрав ся с людми во ин дн҃ь прїиде ко мнѣ во цр҃квь
а я пою вечерню
ꙇ вскоча во цр҃квь ухватил антона на крылосѣ за бороду
а я в то время затворил двери и замкнулъ
никово не пустилъ в цр҃квь
ѡдин ѡнъ струна вертит ся что бѣсъ во црквѣ
ꙇ я покиня вечерню со антономъ посадя ево на полу ꙇ за мятеж цркв҃ной постегалъ ременемъ нарочито таки
а прочїи чл҃вѣкъ з дватцеть вси побѣгоша гоними дхом
ꙇ покаяние принявъ ѿ струны к себѣ ѿпустил ево паки
сродницы же ево попы ꙇ чернцы вес град возмутили како бы меня погубит
ꙇ в полнощи привезли сани ко двору моему
ломили ся в ызбу хотя меня взяв в воду свести
ꙇ бжїимъ страхом ѿгнани быша
ꙇ вспят побѣгоша
мучил ся я ѿ них бѣгаючи с мс҃цъ
таино ꙇное в цр҃квѣ начюю
ꙇное уиду к воеводѣ
княиня меня в сундукъ посылала
я де батюшко нат тобою сяду какъ де придут тебя ꙇскат к намъ
ꙇ воевода ѿ нихъ мятежниковъ боял ся
лишо плачетъ на меня глядя
я уже ꙇ в тюрму просилъ ся
ино не пустят
таково то время было
провожал меня много матѳеи ломковъ ꙇже и митрофан в чернцах именуем
на москвѣ у павла митрополита ризничим был как стригъ меня з дьяконом аѳонасемъ
тогда в сибири при мнѣ добръ был
а ѡпослѣ проглотил ево дьявол
ѿступил же ѿ вѣры
таже приехал с москвы ареп҃ипъ
ꙇ мнѣ мало мало лехче стало
правилною виною посадил ево струну на чепь за сие
чл҃вѣкъ нѣкїи з дочерью кровосмѣшение сотворилъ
а ѡнъ струна възявъ с мужика полтину не наказавъ ѿпустил
ꙇ влдка ево за сие сковат приказал
ꙇ мое дѣло тут же помянулъ
ѡн же струна ушел к воеводамъ в приказ
ꙇ сказалъ слово ꙇ дѣло гдр҃во на меня
ѿдали ево сн҃у боярскому лутчему петру бекѣтову за приставъ
увы петру погибел пришла
подумавъ архиепскпъ по правилам за вину кровосмѣшения стал струну проклинат в цр҃квѣ
петръ же бекѣтов в то время браня архиепскпа ꙇ меня ꙇзшедъ ꙇс цр҃кви взбѣсил ся ꙇдучи ко двору
ꙇ падъ ꙇздше
горкою смертию умре
мы же со влдкою приказали ево среди улицы вергнути ѱом на снедѣние да же гражданя ѡплачют ево согрѣшение
ꙇ сами три дни прилѣжне бж҃тву стужали ѡб нем да же ѿпустит ся ему в д҃нь века ѿ гд҃а
жалѣя струны таковую пагубу приял
ꙇ по трех днех тѣло его сами чстнѣ погребли
полно тово говорить плачевнова дѣла
посем указ пришел
велено меня ꙇс тоболска на лѣну вести за сие что браню ѿ писания и укаряю никона еретика
в то.же время пришла с москвы грамотка ко мнѣ
два брата жили кои у цр҃я в верху умерли з женами ꙇ дѣтми
и многия друзя и сродники померли жо в мор
излиял бг҃ъ фиял гыѣва ярости своея на всю рускую землю за раскол цр҃квныи
да не захотѣли ѡбразумит ца
говорилъ прежде мора нероновъ цр҃ю ꙇ прорицал три пагубы моръ мечь разделение
вся сия збыло с во дн҃и наша
а ѡпосле ꙇ самъ милои принужденъ трема перъсты крестит ца
таково то попущено дѣиствоват антихристову духу по гд҃ню речению
аще возможно ему прелстити ꙇ избранныя
ꙇ всяк мняи ся стояти да блюдет ся да ся не падет
што тово много ꙇ говорить
того ради неѡслабно ꙇща правды всяк моли ся х҃у
а не дряхлою дш҃ею ѡ вѣре прилежи
так не покниет бг҃ъ
писанное внимаи
се полагаю в сиѡнѣ камень претыканию и камен соблазну
вси бо не сходящїи ся с нами ѡ нем претыкают ся или соблажняют ся
разумѣш ли сие
камень хс҃
а сиѡнъ црк҃вь
а блазнящїи ся похотолюбцы ꙇ вси ѿступницы
временных ради ѡ вѣчном не брегутъ
просто молыт
дьяволю волю творят
а ѡ хвѣ повелѣнїи не радят
но аще кто преткнет ся ѡ камен сеи сокрушит ся
а на нем же камен падет
сотрыетъ его
внимаи ко гораздо
и слушаи что пророкъ говорит со апт҃лом
что жорновъ дурака в муку перемелет
тогда узнаетъ всяк высокосердечныи какь скакат по холмам перестанет сирѣчь ѿ всѣхъ сихъ упразнит ся
полно тово
паки стану говорит какъ меня по грамотѣ ꙇс тоболска повезли на лѣну
а егда въ енисѣискъ привезли другои указ пришел
велено в дауры вести
тысящъ з дватцеть ѿ москвы и болши будет
ѿдали меня аѳонасю пашкову
ѡнъ туды воеводою посланъ
ꙇ грѣхъ ради моихъ суровъ ꙇ безчл҃вѣчен чл҃вѣкъ
бъет безпрестанно людеи и мучит ꙇ жжетъ
ꙇ я много розговаривал ему
да и сам в руки попал
а с москвы ѿ никона ему приказано мучит меня
поехали из енисѣиска
егда будем в тунгуске рекѣ бурею дощеникъ мои в воду загрузило
налилъ ся среди реки полон воды
и парус изорвало
ѡдны полубы наверху
а то все в воду ушло
жена моя робятъ кое какъ вытаскала наверхъ
а сама ходит простоволоса в забытїи ума
а я на н҃бо глядя кричю
г҃и спаси
г҃и помози
ꙇ бж҃иею волею прибило к берегу нас
много ѡ том говорить
на другом дощенике двухъ чл҃вѣкъ сорвало
ꙇ утонули в водѣ
ѡправя ся мы паки поехали впред
егда приехали на шаманскои порогъ на встрѣчю нам приплыли люди
а с ними двѣ вдовы
ѡдна лѣтъ въ ѯ
а другая и болши
пловутъ пострищи ся въ мн҃трь
а ѡнъ пашков сталъ их ворочат
ꙇ хощет за муж ѿдат
и я ему сталъ говорить
по правилам не подобает таковых за мужъ дават
ѡн же ѡсердя с на меня на другомъ пороге стал меня ꙇз дощеника выбиват
еретикъ де ты
для де тебя дощеник худо идетъ
поди де по горам
а с казаками не ходи
горе стало
горы высокие
дебри непроходимые
утес каменнои яко стена стоит
ꙇ поглядѣть заломя голову
в горах тѣхъ ѡбрѣтают ся змеи великие
в них же витают гуси и утицы перие красное
тамо же вороны черные а галки сѣрые
измѣнено при руских птицах
имѣютъ перие
тамо же ѡрлы ꙇ соколы ꙇ кречата ꙇ курята ꙇндѣиские ꙇ бабы ꙇ лебеди ꙇ иные дикие
многое множество птицы разные
на тѣхъ же горах гуляютъ звѣри дикие козы и олени ꙇ зубри ꙇ лоси ꙇ кабаны волки ꙇ бараны дикие
во ѡчию нашу
а взят нелзя
на тѣ.же горы пашковъ выбивал меня со звѣрми витат
ꙇ аз ему малое писанеице послал
сице начало
чл҃вѣче убои ся бг҃а сѣдящаго на херувимѣхъ ꙇ призирающаго в безны его.же трепещутъ нб҃о ꙇ земля со чл҃вѣки и вся тварь
токмо ты ты един презираеш
и неудобство к нему показуеш
ꙇ прочая там многонко писано
а се бегутъ чл҃вѣкъ с пятдесят
взяли мои дощеник
ꙇ помчали к нему
версты с три ѿ него стоялъ
я казакам каши с маслом наварил
да кормлю их
ꙇ онѣ бѣдные и едят и дрожатъ
а иные плачютъ глядя на меня жалѣя по мнѣ
егда дощеникъ привели взяли меня палачи
привели передъ него
ѡн же и стоит и дрожитъ шпагою потъперши с
начал мнѣ говорит
поп ли ты ꙇли роспоп
и я ѿвѣщал
аз есмъ аввакумъ протопоп
что тебѣ дѣло до меня
ѡн же рыкнувъ яко дивїй звѣрь ꙇ ударил меня по щоке
ꙇ паки по другои
ꙇ в голову еще
ꙇ збилъ меня с ногъ
ухватил у слуги своево чеканъ
и трижды по спинѣ лежачева зашибъ
а я говорю
г҃и ꙇс҃е х҃е сн҃е бж҃їи помогаи мнѣ
да тожъ да тожъ говорю
так ему горко что не говорю
пощади
ко всякому удару
ги҃ ꙇс҃е х҃е сн҃е бж҃їи помогаи мнѣ
да ѡ серединѣ тои вскричалъ я
полно бит тово
такъ ѡнъ велѣлъ перестать
ꙇ я промолыл ему
за что ты меня бьеш
вѣдаеш ли
ꙇ ѡнъ паки велѣлъ бит по бокам
спустили
я задрожалъ
да и упал
и ѡн велѣлъ в казенной дощеник ѿтащит
сковали руки ꙇ ноги
ꙇ кинули на беть
ѡсень была
дождь на меня шелъ и в побои и в нощь
как били так не болно было с молитвою тою
а лежа на умъ взбрело
за что ты сн҃е бжїи попустил таково болно убит тово меня
я веть за вдовы твои сталъ
кто дастъ судию между мною и тобою
когда воровалъ ꙇ ты меня такъ не ѡскоръблялъ
а н҃нѣ не вѣмъ что согрѣшил
быт.то доброй чл҃вѣкъ другои фарисеи погибелныꙇ сн҃ъ з говенною рожею праведником себя наменилъ
да со влдкою что ꙇевъ непорочнои на судъ
да иевъ хотя бы ꙇ грѣшенъ ино нелзя на него подивить
внѣ закона живыи писания не разумѣлъ в варъваръскои землѣ живя аще и того.же рода авраамля но поганова колѣна
внимаи
ꙇсаакъ авраамович роди сквернова ꙇсава
ꙇсавъ роди рагуила
рагуилъ роди зара
зара же праведнаго иева
вотъ смотри у ково иеву добра научит ца
всѣ прадеды идолопоклонники ꙇ блудники были
но ѿ твари бг҃а уразумевъ живы праведныи непорочно
и въ язвѣ лежа ꙇзнесе гл҃ъ ѿ недоразумѣния ꙇ простоты сердца
ꙇзведыи мя ꙇс чрева мт҃ре моея кто дастъ судию между мною ꙇ тобою яко тако наказуеши мя
ни аз презирѣхъ сироты ꙇ вдовицы
ѿ ѡстрига ѡвець моихъ плещи нищих ѡдѣваху ся
ꙇ сниде бг҃ъ к нему
ꙇ прочая
а я таковая же дерзнухъ ѿ коего разума
родих ся во цр҃квѣ
на законѣ почиваю писанием ветхаго и новаго закона ѡгражденъ
вожда себя помышлаю быти слепымъ
а самъ ослѣпъ извнутръ
какъ дощеник отъ не погряз со мною
cтало у меня в тѣ поры кости те щемить ꙇ жилы те тянут
ꙇ сердце зашло с
да и умирать стал
воды мнѣ в ротъ плеснули
так вздохнул
да покаялъ ся пред влдкою
да и ѡпят перестало все болѣть
на утро кинули меня в лотку
и напред повезли
егда приехали к порогу падуну болшому река ѡ томъ мѣсте шириною с версту
три залавка гораздо круты
аще не воратами што попловет ꙇно в щепы изломает
меня привезли под порог
сверху дождь ꙇ снѣгъ
на плечах ѡдно каѳтанишко накинуто просто
льетъ по спинѣ ꙇ по брюху вода
нужно было гораздо
ꙇз лотки вытащил по каменью скована
ѡколо порога тово тащили
да уж к тому не пеняю на спасителя своего
но пророком ꙇ апт҃лом утѣшаю ся в себѣ говоря
сн҃е не пренемогаи наказаниемъ гд҃ним
ниже ѡслабѣи ѿ него обличаем
его.же любит бг҃ъ того ꙇ наказует
биет же всякаго сн҃а его.ж приемлет
аще наказание терпите тогда яко сн҃омъ ѡбрѣтает ся вамъ бг҃ъ
аще ли без наказания приѡбщаете ся ему то выблядки а не сн҃ове есте
таж привезли в брацкои ѡстрог
и кинули в студеную тюрму
соломки дали немношко
сидѣл до филипова посту в студенои башне
там зима в те поры живет
да бг҃ъ грѣлъ и без платья всяко
что собачка в соломе лежу на брюхе
на спинѣ тои нелзя было
коли покормят коли нѣтъ
есть тово послѣ побои тѣхъ хочет ся
да вет су неволя то есть
как пожалуют дадутъ
да безчинники ругали с надо мною
ꙇногда ѡдново хлѣьца дадутъ
а иногда ветчинки ѡдное не варенои
ꙇногда масла коровья без хлѣба же
я таки что собака так и емъ
не умывалъ ся веть
да и кланяти ся не смогъ
лише на кр҃тъ хв҃ъ погляжу да помолитвую
караулщики по пяти чл҃вѣкъ ѡдал стоят
щелька на стенѣ была
собачка ко мнѣ по вся дни приходила да поглядит на меня
яко лазаря во гною у вратѣхъ богатаго ѱи ѡблизаху гнои его ѿраду ему чинили тако ꙇ я со своею собачкою поговаривал
а чл҃вѣцы далече ѡкрестъ меня ходят
и поглядѣть на тюрму не смѣютъ
мышеи много у меня было
я их скуфьею бил
и батошка не дали
блох да вшеи было много
хотѣлъ на пашкова кричать
прости
да сила бж҃ия возбранила
велено терпѣть
в шестую нд҃лю послѣ побои перевелъ меня в теплую избу
и я тутъ с аманатами ꙇ с собакам зимовал скован
а жена с дѣтми верстъ з дватцет была сослана ѿ меня
баба ея ѯенья мучи браня зиму ту там в мѣсте пустом
сн҃ъ иванъ еще не велик былъ
прибрел ко мнѣ побыват послѣ хв҃а ржт҃ва
и пашков велѣлъ кинуть в студеную тюрму гдѣ я преже сидѣлъ
робячье дѣло
замерзъ было тутъ
сутки сидѣлъ
да и ѡпят велѣлъ к матерѣ протолкат
я ево и не видал
приволок ся руки ꙇ ноги ѡзнобил
на весну паки поехали впред
все разорено
ꙇ запас ꙇ ѡдежда и кн҃ги все растащено
на баикалове море паки тонул
по рекѣ по хилку заставилъ меня лямку тянуть
ѕѣло нуженъ ходъ ею былъ
и поесть нѣколи было
нежели спат
целое лѣто били с против воды
ѿ тяготы водяныя в осен у людеи стали ꙇ у меня ноги пухнут
ꙇ животъ посинялъ
а на другое лѣто ꙇ умират стал ѿ воды
два лѣта бродилъ в водѣ
а зимами волочил ся за волоки чрез хрепты
на том.же хилъке в трете тонул
барку ѿ берегу ѿторвало
людские стоятъ
а меня понесло
жена ꙇ дѣти ѡстали с на берегу
а меня сам другъ с кормщиком понесло
вода быстрая переворачивает баръку вверхъ дном и паки полубами
а я на неи ползаю ꙇ кричю
влдчице помози
упование не погрузи
иное ноги в водѣ
а иное выползу наверхъ
несло с версту и болши да переняли
все розмыло до крохи
из воды вышедъ смею с
а люди те ѡхаютъ гладя на меня
плате то по кустам вѣшаютъ
шубы шелковые ꙇ кое какие бездѣлицы тои было много еще в чемоданах да в сумах
с тѣхъ мѣстъ все перегнило
наги стали
а пашковъ меня же хотѣлъ бит
ты де надъ собою делаеш на смѣхъ
и я су в кустъ зашедъ ко бц҃е припалъ
влдчице моя прест҃ая бц҃е уими дурака тово
ꙇ такъ спина болитъ
такъ бц҃а свѣтъ ꙇ уняла
стал по мнѣ тужить
доехали до иръгеня ѡзера
волокъ тутъ
стали волочит ца
а у меня работников ѿнялъ
инымъ нанят ца не велитъ
а дѣти были маленьки
таскат нѣ с кѣмъ
ѡдинъ бѣднои протопоп
здѣлал нарту
и зиму всю за волок бродилъ
у людеи ꙇ собаки в подпряшках
а у меня не было ѡдинова лишо двухъ сн҃ов
маленки еще были
иванъ ꙇ прокопеи тащили со мною что кобелки за волок нарту
волокъ веръстъ со сто
насилу бѣдные ꙇ перебрели
а протопопица муку ꙇ младенца за плечами на себѣ тащила
а дочь ѡгрофена брела брела да на нарту и взвалила с
ꙇ братья ея со мною помаленку тащили
и смѣх и горе
как помянут ся дн҃ие ѡнъ
робята тѣ изнемогутъ
ꙇ на снѣгъ повалят ся
а матъ по кусочку пряничка имъ дастъ
и ѡнѣ сьедши ѡпят лямку потянутъ
ꙇ кое как перебили ся волок
да подъ сосною и жит стали что авраамъ у дуба мамъврїиска
не пустил нас ꙇ в засѣку пашковъ сперва дондѣже натѣшил ся
и мы нд҃лю другую меръзли подъ сосною с робяты ѡдны кромѣ людеи на бору
и потом в засѣку пустилъ
ꙇ указал мнѣ мѣсто
такъ мы с робяты ѡгородили с
балаганецъ зделавъ ѡгонь курили
и как до воды домаяли с весною на плотах поплыли на низ по ингодѣ реке ѿ тоболска четвертое лѣто
лѣсъ гнали городовои и хоромнои
естъ стало нѣчева
люди стали мерет з голоду и ѿ водяныя бродни
река песчаная засыпная
плоты тяжелые
приставы немилостивые
палки болшие
батоги суковатые
кнуты ѡстрые
пытки жестокие
ѡгонь да встряска
люди голодные
лишо станут бит
ано и умретъ
и без битья насилу чл҃вѣкъ дышитъ
с весны по ѡдному мешку солоду дано на десеть чл҃вѣкъ на все лѣто
да петь работаи
никуды на промыслъ не ходи
и веръбы бѣднои в кашу ущипат збродит
ꙇ за то палъкою по лбу
не ходи мужикъ
умри на работѣ
шесть сотъ чл҃вѣкъ было
всѣхъ так то перестроилъ
ѡхъ времени тому
не знаю какъ умъ у него изступил
ѡднарятка московская жены моея не згнила
по рускому рублевъ в пол третятцет
а по тамошнему ꙇ болши
дал нам четырѣ мешка ржи за нея
и мы с травою перебивали с
на нерче реке всѣ люди з голоду померил
ѡстало с неболшое мѣсто
по степямъ скитая ся и по лѣсу траву и корение копали
а мы с ними же
а зимою сосну
иное кобылятины бг҃ъ дастъ
а иное ѿ волковъ пораженных звереи кости находили
и что у волка ѡстало с то мы глодали
а иные ꙇ самыхъ ѡзяблых волков и лисиц ели
два у меня сн҃а в тѣхъ умерли нуждах
невелики были
да ѡднако дѣтки
пускаи ꙇхъ негдѣ ся дѣнутъ
а с прочими скитающе ся наги и боси по горам и по ѡстрому камению травою ꙇ корением перебивали с
ꙇ сам я грѣшнои причастенъ мясам кобылим и мертвечьим по нужде
но помогала нам по х҃ѣ боляроня воеводъская сноха евдокѣя кириловна да жена его афонасева фекла симеѡновна
ѡнѣ нам ѿ смерти х҃а ради ѿраду давали таино чтоб ѡнъ не свѣдал
иногда пришлют кусокъ мясца
иногда колобок
ꙇногда мучки ꙇ ѡвсеца колко соидет ся четверть пудика ꙇ гривенку другую а иногда ꙇ полпудика и пудик передастъ накопя
а иногда у куровъ корму нагребетъ
и тое великие нужды было годовъ с шесть ꙇ болши
а во иные годы бг҃ъ ѿрадил
а ѡнъ аѳонасеи навѣтуя мнѣ безпрестанно смерти ꙇщет
в тои же нуждѣ прислал ко мнѣ двѣ вдовы сѣнныя любимыя ево были мария да софья ѡдержимы духом нечистымъ
ворожа ꙇ колъдуя много над ними и видит яко ничтоже успѣвает
но паче молва бывает
ѕѣло жестоко их бѣси мучат
кричат и бьют ся
призвавъ меня ꙇ говоритъ поклоня ся
пожалуи
возми их ты
и попеки ся ѡб них бг҃а моля
послушает тебя бг҃ъ
и я ему ѿвѣщал
выше реку гд҃рь мѣры прошение
но за мл҃твъ ст҃ых ѿц҃ь наших вся возможна сутъ бг҃у
взял их бѣдных
простите гд҃а ради
во искусѣ то на руси бывало
чл҃вѣка три четырѣ бѣшаных в дому моем бывало приведших
ꙇ за мл҃твъ ст҃ых ѿц҃ъ ꙇсхождаху ѿ нихъ бѣси дѣиством и повелѣнием бг҃а живаго ꙇ гд҃а нашего ꙇс҃а х҃а сн҃а бж҃ия свѣта
слезами и водою покроплю и маслом помажу во имя хв҃о молебная пѣвше
ꙇ сила бж҃ия ѿгоняше ѿ чл҃вѣкъ бѣсы
ꙇ здрави бываху не по моему достоинству но по вѣре приходящих
древле бл҃годат дѣиствоваше ѡсломъ при валаамѣ и при улиане мч҃нике рысю и при сисинїи ѡленем
говорили чл҃вѣческим гласом
бг҃ъ идѣже хощетъ побѣждает ся естества чин
чти житие ѳеѡдора едесскаго
там ѡбрящеши
и блудница мертваго воскресила
в кормчеи писано
не всѣхъ дх҃ь ст҃ыи рукополагаетъ
но всѣми дѣиствует кромѣ еретика
таже привели ко мнѣ бабъ бѣшаныхъ
я по ѡбычаю сам постил ся
ꙇ имъ не давал есть
молебъствовал
ꙇ масломъ мазалъ
ꙇ как знаю дѣиствовал
и бабы ѡ х҃ѣ целоумны стали
х҃с избавил их бедных ѿ бѣсовъ
я ихъ исповѣдалъ и причастилъ
живутъ у меня
ꙇ молят ся бг҃у
любятъ меня
и домои не идутъ
свѣдал ѡнъ что мнѣ учинили ся дочери дх҃вные
ѡсердил ся на меня ѡпят пущи ꙇ старова
хотѣлъ меня в огнѣ жжечь
ты де вывѣдываеш мое таины
а ихъ домои взялъ
ѡнъ чаял хс҃ просто покинет
ано и старова пущи стали бѣсит ца
запер ихъ в пустую ꙇзбу
ино никому приступу нѣтъ к ним
призвал к ним чернова попа
ꙇ ѡнѣ в него полѣнием бросаютъ
я дома плачю
а дѣлат не вѣдаю что
ꙇ приступит ко двору не смѣю
болно сердитъ на меня
таино послал к ним воды ст҃ыя
велѣлъ их умыть ꙇ напоить
ꙇ имъ бѣдным дал бг҃ь
лехче ѿ бѣсов стало
прибрели ко мнѣ сами таино
и я их помазал во имя хв҃о маслом
такъ ѡпят стали дал бог по старому здоровы
ꙇ ѡпят домои сошли
да по ночам ко мнѣ прибѣгали бг҃у молит ца
ну су всяк правовѣрныи разсуди прежде хв҃а суда
какъ было мнѣ их причастит не исповѣдав
а не причастивъ ино бѣсов совершенно не ѿгонишъ
я инова ѡружия на бѣсов не имѣю токмо кр҃тъ хв҃ъ ꙇ сщ҃енное масло ꙇ вода стая
да коли соидет ся слез каплю другую тут же прибавлю
а совершенно ꙇсцеление бѣсному
исповѣдаю и причащющу тѣла хв҃а
так даетъ бг҃ъ ꙇ здравъ бывает
за што было за то гнѣвати ся
явно в нем бѣсъ дѣиствовалъ навѣтуя ево спасению
да уж бг҃ъ ево простит
постригъ я ево ꙇ поскимил к москвѣ приехавъ
цр҃ъ мнѣ ево головою выдал
бг҃ь так изволил
много ѡ томъ ху докуки было
да слава ѡ нем бг҃у
давал мнѣ на москвѣ ꙇ денегъ много
да я не взял
мнѣ реку спасение твое тощно надобно а не денги
постриги с реку
так и бг҃ь проститъ
видит бѣду неминучюю
прислал ко мнѣ со слезами
я к нему на двор пришел
и ѡнъ пал предо мною
говорит
волен бг҃ь да ты ꙇ со мною
я простя ево с чернъцами с чюдовскими постригъ ево и поскимил
а бг҃ь ему же еще трудовъ прибавил
потому докуки моеи ѡб нем ко ху҃ было чтобъ ево к себѣ присвоил
рука и нога у него же ѿсохли
в чюдове ис кѣльи не исходит
да любо мнѣ силно чтоб ево бг҃ь царствию небсному сподобил
докучаю и н҃нѣ ѡб нем
да и надѣю ся на хв҃у мл҃ть
чаю помилует нас с ним бѣдных
полно тово
стану паки говорит про дауръское бытие
таже с неръчи реки назад возвратили ся к русѣ
пят нд҃ль по лду голому ехали на нартах
мнѣ под робятъ и под рухлишко дал двѣ клячки
а сам и протопопица брели пѣши убивающе ся о лед
страна варваръская
иноземцы немирные
ѿстат ѿ лошедеи не смѣем
а за лошадми ꙇтти не поспѣемъ
голодные и томные люди
в ыную пору протопопица бѣдная брела брела
да и повалила с
и встат не сможет
а инои томнои же тут же взвалил ся
ѡба карамкают ся
а встат не смогутъ
ѡпослѣ на меня бѣдная пеняет
долго ль де протопопъ сего мучения будет
и я еи сказал
марковна до самыя до смерти
ѡна же противъ
того добро петрович
и мы еще побредем впред
курочка у нас была черненька
по два яичка на всяк дн҃ь приносила
бг҃ъ такъ строил робяти на пищу
по грѣхом в то время везучи на нартѣ удавили
ни курочка ништо чюдо была
по два яичка на дн҃ь давала
а не просто нам и достала с
у боярони куры всѣ занемогли ꙇ переслѣпли
пропадат стали
ѡна же собравъ их в коробъ прислала ко мнѣ
велѣла ѡб нихъ молит ця
и я грѣшнои молебен пѣлъ
и воду ст҃илъ
ꙇ куры кропил
ꙇ в лѣсъ сходя корыто имъ здѣлал
ꙇ ѿслал паки
бг҃ь же по вѣре ея ꙇ исцелилъ их
ѿ тово то племяни ꙇ наша курочка была
паки приволокли с на иргень ѡзеро
бояроня прислала пожаловала сковородку пшеницы
и мы кутьи наели с
кормилица моя была бояроня та евдокѣя кириловна
а и с нею дьяволъ ссорилъ сице
сн҃ъ у нея былъ
симеѡнъ
тамъ родил ся
я мл҃тву давал ꙇ крстил
на всяк дн҃ь присылала ко бл҃гословению ко мнѣ
я крстом бл҃гословя ꙇ водою покроплю
поцеловав ево и паки ѿпущу
дитя наше здраво и хорошо
не прилучило ся меня дома
занемогъ младенец
смалодш҃ничавъ ѡна ѡсердя с на меия послала робенка к шептуну мужику
ꙇ я свѣдавъ ѡсердилъ ся же на нея
и межъ нами пря велика стала быть
младенец пущи занемог
рука ꙇ нога засохли что батошки
в зазоръ пришла
не знаетъ дѣлатъ что
а бг҃ъ пущи угнетает
робеночек на кончину пришелъ
пѣстуны приходя плачютъ ко мнѣ
а я говорю
коли баба лиха живи ж себѣ ѡдна
а ѡжидаю покаяния ея
вижу яко ѡжесточил диявол сердце ея
припал ко влдке чтоб ѡбразумил ея
гд҃ь же прем҃лтивыи бг҃ъ умягчил ниву серца ея
прислала наутро ивана сн҃а своего со слезами прощения просить
ѡн же кланяет ся ходя ѡколо печи моея
а я на печи нагъ под берестом лежу
а протопопица в печи
а дѣти кое гдѣ перебивают ся
прилучило с в дождь
ѡдежды не стало
а зимовье каплетъ
всяко мотаем ся
и я смиряя приказываю ей
вели матери прощения просит у ѡрефы колдуна
потом и болнова принесли
ꙇ положили пред меня плача ꙇ кланяя ся
аз же воставъ добыл в грязи патрахѣль
и масло сщн҃ное нашолъ
помоля бг҃а и покадя помазалъ маслом во имя хв҃о
ꙇ крстомъ бл҃гословилъ
младенецъ же и здрав паки по старому сталъ с рукою ꙇ с ногою манием бжственымъ
я напоя водою ꙇ к матери послалъ
наутро прислала бояроня пироговъ да рыбы
и с тѣхъ мѣстъ помирили ся
выехавъ ꙇз дауръ умерла миленькая на москвѣ
я и погребалъ ея в вознесенском манастырѣ
свѣдал про младенца пашков ꙇ самъ
ѡна сказала ему
я к нему пришелъ
и ѡнъ поклонил ся низенко мнѣ
а сам говоритъ
гд҃ь тебѣ воздаст
спаси бг҃ъ что ѡтечески твориш
не помниш нашева зла
и в тотъ дн҃ь пищи доволно прислал
а послѣ тово вскорѣ маленько не стал меня пытать
послушаи ко за что
ѿпускалъ ѡнъ сн҃а своево еремѣя в мунгальское цр҃тво воеват
казаковъ с ним о҃ в чл҃вѣка да тунъгусов к҃ чл҃вѣкъ
ꙇ заставил иноземца шаманит сирѣчь гадат
удастъ ся ли им поход
и з добычаю ли будутъ домои
волхвов же тои мужик близ моево зимовья привелъ живова барана в вечеру
и учал над ним волъхвовать ѿвертя голову прочь
ꙇ начал скакат и плясать и бѣсов призыват
крича много ѡ землю ударил ся
ꙇ пѣна ꙇзо рта пошла
бѣси ево давили
а ѡнъ спрашивал их
удаст ся ли поход
и бѣси сказали
с побѣдою великою и з богатствомъ болшимъ будете назад
ѡхъ дш҃е моеи
ѿ горести погубил ѡвцы своя
забыл по евглиї писанное егда з зеведеевичи на поселян жестоких совѣтовали
г҃и аще хощеши речеве да ѡгнь снидет с н҃бесе ꙇ потребит ихъ яко.же ꙇ илия сотвори
ѡбращь же ся їс҃ъ и рече им
не вѣста коего дх҃а еста вы
сн҃ъ бо чл҃вѣческїи не прїиде дш҃ъ чл҃вѣческихъ погубити но спасти
ꙇ идоша во ину вес
а я ѡкаянной здѣлал не так
во хлѣвинѣ своей с воплем бг҃а молил да не возвратит ся вспять ни един да же не збудет ся пророчество дьяволское
и много молил ся ѡ том
сказали ему что я молю ся такъ
и ѡнъ лише излаялъ в тѣ поры меня
ѿпустилъ сн҃а с воиским
поехали ночью по звѣздамъ
жаль мнѣ их
видитъ дш҃а моя что имъ побитым быть
а сам таки молю погибели на них
иные приходя ко мнѣ прощают ся
а я говорю имъ
погибнете тамъ
какъ поехали так лошади под ними взоржали вдругъ
ꙇ коровы ту взревѣли
ꙇ овцы ꙇ козы заблеяли
и собаки взвыли
и сами ꙇноземцы что собаки завыли
ужас напал на всѣх
еремѣи прислал ко мнѣ вѣсть чтоб батюшко гд҃рь помолил ся за меня
и мнѣ ево силно жал
другъ мнѣ таинои был
ꙇ страдал за меня
какъ меня ѿц҃ъ его кнутомъ билъ стал разговариват ѿц҃у
такъ кинул ся со шпагою за ним
и какъ на другои порогъ приехали на падун м҃ дощеников всѣ в ворота прошли без вреда
а ево аѳонасьевъ дощеникъ снасть добрая была ꙇ казаки всѣ шесть сотъ промышляли ѡ немъ а не могли взвести
взяла силу вода
паче же рещи бг҃ъ наказал
стащило всѣхъ в воду людеи
а дощеник на камен бросила вода
и чрез ево льет ся
а в нево не идетъ
чюдо какъ бг҃ъ безумных тѣхъ учит
бояроня в дощенике
а ѡнъ самъ на берегу
ꙇ еремѣи стал ему говорить
за грѣхъ батюшко наказуетъ бг҃ъ
напрасно ты протопопа тово кнутомъ тѣмъ избилъ
пора покаят ца гд҃рь
ѡн же рыкнулъ на него яко звѣрь
ꙇ еремѣи ѿклоня с к соснѣ прижавъ руки стоя г҃и помилуи говоритъ
пашков ухватя у малова колешчатую пищал николи не лжет приложа с на еремѣя спустил курок
ѡсѣкла ся ꙇ не стрелила пищал
ѡн же поправя порох приложа ся ѡпят спустилъ
и паки ѡсѣкла ся
ѡнъ ꙇ в третьиї сотворилъ
так же не стрелила
ꙇ онъ и бросилъ на землю ея
малои поднявъ на сторону спустил
пищал ꙇ выстрелила
а дощеник единаче на камени под водою лежитъ
потом пашков сѣлъ на стулъ
и шпагою подъперъ ся задумал ся
а сам плакат стал
и плакавъ говорилъ
согрѣшил ѡкаяннои
пролилъ неповинную кровь
напрасно протопопа билъ
за то меня наказуетъ бг҃ъ
чюдно по писанию яко косенъ бг҃ъ во гнѣвъ и скоръ на послушание
дощеник самъ покаяния ради с камени сплыл
и стал носом против воды
потянули
ꙇ ѡнъ и взбѣжал на тихое мѣсто
тогда пашковъ сн҃а своево призвавъ промолыл ему
прости брате еремѣи
правду ты говориш
ѡн же приступя и поклонил ся ѿц҃у
а мнѣ сказывал дощеника ево кормщик григореи телнои
тутъ былъ
зри
не страдал ли еремеи ради меня
паче же ради х҃а
внимаи
паки на первое возвратим ся
поехали на воину
жаль мнѣ стало еремѣя
сталъ влдке докучать чтоб ево пощадил
ждали их
ꙇ не бывали на срок
а в тѣ поры пашков меня к себѣ ꙇ на глаза не пускалъ
во един ѿ днеи учредил застѣнокъ ꙇ ѡгон росклалъ
хочетъ меня пытать
я свѣдавъ ко исходу дш҃и и мл҃твы проговорил
вѣдаю стряпанье ево
послѣ ѡгня тово мало у него живутъ
а самъ жду по себя
и сидя женѣ плачющеи и дѣтям говорю
воля гд҃ня да будет
аще живемъ гд҃ви живемъ
аще умираем гд҃ви умираемъ
а се и бегутъ по меня два палача
чюдно
еремѣи сам другъ дорошкою едетъ мимо избы моея
их вскликал ꙇ воротилъ
пашковъ же ѡставя застѣнок к сн҃у своему с кручины яко пьянои пришелъ
таже еремѣи со ѿцемъ своим поклоня ся вся по дробну расказал
какъ без ѡстатку воиско побили у него
и какъ ево увелъ иноземец пустым мѣстом раненова ѿ мунгалских людеи
ꙇ какъ по каменным горам в лесу седмъ днеи блудил не ядше
ѡдну бѣлку сьелъ
и как моимъ ѡбразом чл҃вѣкъ ему явилъ ся во снѣ ꙇ бл҃гословил
и путь указал в которую сторону итти
ѡн же вскоча ѡбрадовалъ ся
и выбрел на пут
егда ѿц҃у разсказывает а я в то время пришелъ поклонити ся им
пашков же возведъ ѡчи свои на меня вздохня говорит
так то ты дѣлаешь
людеи тѣхъ столко погубил
а еремѣи мнѣ говоритъ
батюшко поди гд҃рь домои
молчи для х҃а
я и пошел
десет лѣтъ ѡнъ меня мучил или я ево
не знаю
бг҃ъ розберетъ
перемѣна ему пришла
ꙇ мнѣ грамота пришла
велено ехат на рус
ѡнъ поехал а меня не взял с собою
умышлялъ во умѣ
чаял меня без него ꙇ не вынесет бг҃ъ
а се и сам я убоял ся с ним плыт
на поездѣ говорилъ
здѣс де земля не взяла
на дороге дѣ вода у меня приберет
среди моря бы велѣлъ с судна пехнут
а сказал бы бытто сам ввалил ся
того ради и сам я с ним не порадѣлъ
ѡнъ в дощениках поплыл с людми и с ружемъ
а я мц҃ъ спустя послѣ ево набрав старых ꙇ раненых и болных кои там негодны человѣкъ з десяток
да я с семъею семнатцеть чл҃вѣкъ
в лотку сѣдше уповая на х҃а ꙇ кр҃тъ поставя на носу поехали ничево не боя с
а во иную су пору и бояли с
чл҃вѣцы бо есмы
да гдѣ жо стало дѣт ца
ѡднако смѣрть
бывало то и на павла апт҃ла
сам ѡ себѣ свидѣтелствует сице
внутръ убо страх
а внѣ убо боязнь
а в ыном мѣсте
уже бо де не надѣяхом ся и живи быти
но гд҃ь ꙇзбавил мя есть и ꙇзбавляетъ
так то ꙇ наша бѣдность
аще не гд҃ь помогал бы вмалѣ всели ся бы во ад дш҃а моя
ꙇ дв҃дъ гл҃етъ яко
аще не бы гд҃ь в нас внегда востати чл҃вѣком на ны убо живы пожерли быша нас
но гд҃ь всяко ꙇзбавил мя есть
и до нн҃ѣ избавляет
мотаю с яко плевелъ посредѣ пшеницы посредѣ добрых людеи а инъде су посредѣ волковъ яко ѡвечка или посрѣдѣ ѱовъ яко заяцъ
всяко перебиваес ся ѡ х҃ѣ ꙇс҃ѣ
но грызут ся еретики что собаки
а без бж҃ьи воли проглотить не могутъ
да воля гд҃ня
что бг҃ъ дасть то и будет
без смерти и мы не будем
надобно бы что доброе то здѣлат ꙇ с чем бы появит ся пред влдку
а то умрем всяко
полно ѡ сем
егда поехали ꙇз даур кормчию кн҃гу прикащику дал
и ѡнъ мнѣ мужика кормщика дал
прикащик же дал мучки гривенок с тритцет да коровку да ѡвечок
мясцо ꙇc.суша ꙇ пловучи тѣмъ лѣто питали с
стало пищи скудать
и мы з братею бг҃а помолили
ꙇ х҃с нам дал изубря болшова звѣря
тѣмъ и до баикалова моря доплыли
у моря русскихъ людеи наехали
рыбу промышляют ꙇ соболи
ради нам миленкие терентьюшко з братею
упокоя нас всево надавали много
лотку починя ꙇ парус скропавъ пошли чрез море
ѡкинула нас на море погода
и мы гребми перегребли ся
не болно широко ѡ том мѣсте
чем к берегу пристали востала буря вѣтренная
насилу ꙇ на берегу мѣсто ѡбрѣли ѿ волнъ восходящих
ѡколо ево горы высокия утесы каменныя ꙇ ѕѣло высоки
дватцеть тысящъ веръстъ и болши волочил ся
а не видал нигдѣ таких горь
на верху их полатки ꙇ повалуши врата ꙇ столпы ꙇ ѡграда
все бг҃одѣланное
чеснокъ на них ꙇ лукъ ростетъ болши романовъскаго
ꙇ слатокъ добре
там же ростутъ ꙇ конопли бг҃орасленные
а во дворах травы красны ꙇ цвѣтны ꙇ блговонны ѕѣло
птиц ѕѣло много гусеи ꙇ лебедеи по морю яко снѣгъ плавает
рыба в нем ѡсетры ꙇ таимени стерледи ѡмули и сиги ꙇ прочихъ родовъ много
ꙇ ѕѣло жирна гораздо
на сковородѣ жарит нелзя ѡсетрины
все жиръ будет
вода прѣсная
а нерпы ꙇ заицы великие в нем
во акиане на мезени живучи такихъ не видал
а все то у х҃а надѣлано чл҃вѣка ради чтоб упокоя ся хвалу бг҃у воздавал
а чл҃вѣкъ суетѣ которои уподобит ся дн҃ие его яко сѣнь преходятъ
скачетъ яко козелъ
раздувает ся яко пузырь
гнѣвает ся яко рыс
сьесть хощет яко змия
ржетъ зря на чюжую красоту яко жребя
лукавуетъ яко бѣсъ
насыщая ся невоздержно без правила спитъ
бг҃а не молит
покаяние ѿлагаетъ на старость
ꙇ потом исчезаетъ
и не вѣмъ камо ѿходит или во свѣтъ или во тму
дн҃ь судныи явитъ коегождо
простите мя
азъ согрѣшил паче всѣхъ чл҃вѣк
таже в русские грады приплыли
въ енисѣиске зимовал
ꙇ плывше лѣто в тоболске зимовал
грѣхъ ради наших воина в то время в сибири была
на ѡби реке предо мною наших чл҃вѣкъ з дватцет ꙇноземцы побили
а и я у них былъ в руках
подержавъ у берега да и ѿпустили
бг҃ъ изволил
паки на ирътише скопом стоятъ иноземцы
ждутъ березовскихъ наших побити
а я к нимъ привалил к берегу
ѡнѣ меня и ѡпъступили
ꙇ я ис судна вышед с ними кланяя ся говорю
х҃с с нами устави ся
варъвари же х҃а ради умягчили ся
и ничево мнѣ зла не сотворили
бг҃ъ тако ꙇзволил
торговали со мною
ꙇ ѿпустили меня мирно
я в тоболескъ приехавъ сказываю
ꙇ люди всѣ дивят ся
потом и к москвѣ приехал
три годы ꙇз дауръ ехал
а туды пять лѣтъ волок ся
против воды на восток все ехал промежду ѡръдъ ꙇ жилищъ ꙇноземъских
ꙇ взадъ ꙇ впред едучи по градом ꙇ по селамъ и в пустых мѣстехъ слово бж҃ие проповѣдал
ꙇ не ѡбинуя ся ѡбличалъ никониянъскую ерес свидѣтелствуя ꙇстинну и правую вѣру ѡ х҃ѣ ꙇсѣ
егда же к москвѣ приехалъ гд҃рь велѣлъ поставит меня к руке
и слова милостивыя были
казало ся что и в правду говорено было
здорово ли де пропопоп живешъ
еще де велѣлъ бг҃ъ видат ця
ꙇ я сопротивъ того рекъ
молитвами ст҃ых ѿц҃ъ нашихъ еще живъ грѣшник
даи ги҃
ты цр҃ь гд҃рь здрав был на многа лѣта
ꙇ поцеловав руку пожал в руках своих да же бы ꙇ впредь меня помнил
ѡн же вздохнул
ꙇ иное говорил кое што
ꙇ велѣлъ меня поставит в кремлѣ на мнстръском подворе
в походы ходя мимо двора моево блг҃ословляя ся ꙇ кланяя ся со мною сам ѡ здоровье меня спрашивал часто
в ыную пору миленкои и шапку уронилъ поклоня ся со мною
ꙇ давали мнѣ мѣсто гдѣ бы я захотѣл
ꙇ в дхвн҃ики звали чтоб я с ними в вѣре соединил ся
аз же вся сия ха҃ ради вмѣних яко уметы поминая смерть
яко вся сия мимо идетъ
а се мнѣ в тоболске в тонце снѣ страшно возвѣщено было
ходилъ въ црк҃овъ болшую
ꙇ смотрилъ в олтарѣ у них дѣиства как просвиры вынимают
что тараканы просвиру исщиплютъ
и я имъ говорил ѿ писания
ꙇ ругалъ ся их бездѣлью
а егда привык ходить такъ ꙇ говорить пересталъ что жалом ужалило
молчат было захотѣлъ
в цр҃внины имянины ѿ завтрени пришед взвалил ся
так мнѣ сказано
аль де и ты по толикихъ бедах ꙇ напастех соединяес ся с ними
блюди ся да не полъма растесан будеш
я вскочил во ужасѣ велице
ꙇ палъ предъ иконою
говорю
ги҃ не стану ходит гдѣ по новому поютъ
да и не пошел к обѣдне к тои церквѣ
ко инымъ ходил цр҃квам гдѣ православное пѣние
ꙇ народы учил ѡбличая их злобѣсовное и прелестное мудрование
да я жъ еще егда былъ в даурах на рыбнои промыслъ к дѣтям шел по лду
зимою по озеру бежалъ на базлуках
тамъ снѣгу не живетъ
так морозы велики ꙇ льды толсты близко чл҃вѣка намерзаютъ
а мнѣ пить ѕѣло захотѣло с среди ѡзера стало
воды не знаю гдѣ взят
ѿ жажды итти не могу
ѡзеро веръстъ с восмъ до людеи далеко
бреду по тихонку
а сам взирая на н҃бо говорю
г҃и ꙇсточивый израилю в пустыни жаждущему воду
тогда и днес
ты же напои меня ими же вѣси судбами
простите бг҃҃а ради
затрѣщалъ лед яко громъ предо мною
на высоту стало кидать
ꙇ яко река разступилъ ся сюду ꙇ сюду
ꙇ паки сниде ся в мѣсто
и бысть гора льду велика
а мнѣ ѡставил бг҃ъ пролубку
ꙇ дондеже строение бж҃ие бысть аз на востокъ кланял ся бг҃у
и со слезами припал к пролубке
ꙇ напилъ ся воды до сыта
потом ꙇ пролубка содвинула с
ꙇ я возставше и поклоня ся гд҃ви паки побѣжал по лду куды мнѣ надобе к дѣтямъ
и мнѣ столко забывать много для прелести сего вѣка
на первое возвратим ся
видятъ ѡнѣ что я не соединяю ся с ними
приказал гд҃рь уговаривариват меня стрешневу родиѡну околничему
и я потѣшил ево
цр҃ь то есть ѿ бг҃а учиненъ
помолчалъ маленко
так меня поманиваютъ
денег мнѣ десеть рублевъ ѿ цр҃я милостыни
ѿ цр҃цы десет же рублевъ
ѿ лукъяна дхв҃ника десет же рублев
а старои другъ феѡдором зовутъ михаиловичь рътищевъ тотъ и ѯ рублев горкая сиротина далъ
родиѡнъ стрешневъ ꙇ҃ же рублев
прокопеи кузмич елизаровъ ꙇ҃ же руб
всѣ гладятъ
всѣ добры
всякои боярин в гости зоветъ
тако же ꙇ власти пестрые и черные кормъ ко мнѣ везутъ да тащатъ
полну клѣть наволокли
да мнѣ жо сказано было
с симеѡнова дн҃и на печатнои дворъ хотѣли посадит
тутъ было моя дш҃а возжелала
да дьяволъ не пустил
помолчаль я немного
да вижу что неладно колесница течетъ
ѡдержалъ ея сице
написавъ подал цр҃ю
цр҃ь гд҃рь
ꙇ прочая какъ ведет ся
подобает ти пастыря смиренномудра мат҃ри нашеи ѡбщеи ст҃ѣи црк҃ви взыскат
а не просто смиренна ꙇ потаковника ересям
таковых же надобно ꙇзбирати во епскпство ꙇ прочих властеи
бодръствуи гд҃рь
а не дремли понеж супостатъ дьявол хощет црство твое проглотит
да там и многонко написано было
спина у меня в то время заболѣла
не смогъ сам выбресть ꙇ подать
выслалъ на переездѣ с ѳеѡдором юродивым
ѡн же деръзо х корѣте приступил
ꙇ кромѣ цр҃я писма не дал никому
сам у него протяня руку ꙇс кореты доставал
да в тѣснотѣ людъскои не достал
ѡсердя с велѣлъ ѳеѡдора взят ꙇ совсѣмъ под красное крылце посадит
потом к обѣдне пришед велѣлъ ѳеѡдора к црквѣ привести
ꙇ взяв у него писмо велѣл ево ѿпустит
ѡн же покоиник побывал у меня
сказал
цр҃ь де тебя зоветъ
да и меня в цр҃квь потащилъ
пришедъ пред цр҃я стал пред ним юродством шаловат
так ево велѣл в чюдов ѿвести
я пред цр҃ем стою поклоня с
на него гляжу
ничего не говорю
а цр҃ь мнѣ поклоня с на меня стоя глядитъ
ничего жь не говорит
да так и розошли с
с тѣхъ мѣстъ ꙇ дружбы толко
ѡнъ на меня за писмо кручинен стал
а я ѡсердил ся же за то что ѳеѡдора моего под начал послалъ
да и комнатные на меня ж
ты де не слушаеш цр҃я
да и власти на меня ж
ты де нас ѡглашаешъ цр҃ю
ꙇ в писмѣ своем браниш
ꙇ людеи де учишъ ко црквам к пѣнию нашему не ходит
да и ѡпят стали думатъ в ссылку меня послать
ѳеѡдора сковали в чюдове мнстре
бж҃иею волею ꙇ желѣза разсыпали ся на ногахъ
ѡн же влѣзъ послѣ хлѣбов в жаркую печь на голомъ гузнѣ ползая на поду крохи побиралъ
чернцы же видѣвъ бѣгше архимариту сказали что нн҃ѣ павелъ митрополитъ
ѡн же ꙇ цр҃ю извѣстилъ
цр҃ь пришед в мнстрь чстно ѳеѡдора приказал ѿпустит
гдѣ де хочет тамъ и живет
ѡнъ ко мнѣ и пришел
я ево ѿвелъ къ дочери своеи дхв҃нои к бояронѣ к ѳедосе морозове жит
таже меня в ссылъку сослали на мезен
надавали было добрые люди кое чево
все ѡстало ся тутъ
токмо з женою ꙇ дѣтми повезли
а я по городомъ паки их пестроѡбразных звереи ѡбличал
привезли на мезень
ꙇ полтара года держав паки ѡдново к москвѣ поволокли
такмо два сн҃а со мною сьехали
а прочиї на мезенѣ ѡстали ся вси
ꙇ привезше к москвѣ подержавъ ѿвезли в паѳнутевъ мнстрь
и туды присылка была
тожъ да тожъ говорят
долго ли тебѣ мучит насъ
соедини с с нами
я ѿрицаю ся что ѿ бѣсовъ
а ѡнѣ лѣзутъ в глаза
скаску имъ тутъ написалъ з болшою укоризною ꙇ бранью
и послалъ с посланникомъ их
козма дьякон ярославскои приежал с подьячим патриарша двора
козма та не знаю коего дх҃а чл҃вѣкъ
въ явѣ уговаривает меня
а втаи подкрепляетъ сице говоря
протопопъ не ѿступаи ты старова тово бл҃гочестия
велик ты будеш у х҃а чл҃вѣкъ какъ до конца претерпишъ
не гляди ты на нас что погибаем мы
ꙇ я ему говорил чтоб ѡн паки приступил ко х҃у
ꙇ ѡн говорит
нелзя
никон ѡпуталъ меня
просто молыт ѿрек ся пред никоном х҃а такъ уже бѣднои не сможетъ встать
я заплакавъ блгословил ево горюна
болши тово нѣчево мнѣ дѣлат
то вѣдает с ним бг҃ъ
таже державъ меня в паѳнутеве на чепи десет нд҃ль ѡпять к москвѣ свезли томнова чл҃вѣка посадя на старую лошед
приставъ созади
побиваи да побиваи
иное вверхъ ногами лошед в грязи упадет а я через голоду
и днем ѡдным перемчали девяносто веръстъ
еле живъ дотащил ся до москвы
наутро ввели меня в крстовую
ꙇ стязав ся власти со мною много
потом ввели в соборную цр҃квь
по херувимскои в обѣдню стригли ꙇ проклинали меня
а я сопротиво их враговъ бж҃иꙇх проклинал
послѣ меня в ту.же ѡбѣдню ꙇ дьякона феѡдора стригли и проклинали
мятежно силно в обѣдню ту было
и подержавъ на патриархове дворе вывели меня ночью к спалному крылцу
голова досмотрил и послал в таинишные водяные ворота
я чаял в реку посадят
ано ѿ таиных дѣлъ шишъ анътихърствъ стоитъ дементеи башмаковъ
дожидает ся меня
учал мнѣ говорить
протопопъ велѣлъ тебѣ гд҃ръ сказат
не бо с де ты никово
надѣи ся на меня
ꙇ я ему поклоня с а сам говорю
челом реку бью на ево жалованье
какая ѡнъ надежа мнѣ
надежа моя х҃с
да и повели меня по мосту за реку
я идучи говорю
не надѣите ся на кн҃зя на сн҃ы чл҃вѣческия в них.же нѣстъ спасения
и прочая
таже полуголова ѡсипъ саловъ со стрелцами повез меня к николѣ на угрѣшу в мнстръ
посмотрю
ано предо мною ꙇ дьякона тащатъ
везли болотами а не дорогою до мнстря
ꙇ привезше в полатку студеную над ледником посадили
ꙇ прочих дьякона ꙇ попа никиту суздальскаго в полаткахъ во иныхъ посадили
ꙇ стрецовъ чл҃вѣкъ з дватцет с полуголовою стояли
я сидѣл семнатцеть нд҃ль
а ѡнѣ бѣдные изнемогли ꙇ повинили с сидя пятнацет нд҃ль
так их в москву взяли ѡпят
а меня паки в паѳнутьевъ перевезли
ꙇ там в полатке сковавъ держали близко з год
а какъ на угрѣше былъ тамо ꙇ цр҃ь приходил ꙇ посмотря ѡколо полатки вздыхая
а ко мнѣ не вошел
ꙇ дорогу было приготовили
насыпали песку
да подумал подумал
да и не вошел
полуголову взял
и с ним кое што говоря про меня
да и поехал домои
кажет ся и жаль ему меня
да видишь
бг҃у уш то надобно так
ѡпослѣ и воротынъскои кн҃зь иван в мнастыр приезжалъ ꙇ просил ся ко мнѣ
так не смѣли пустит
денегъ бѣднои громаду в листу подавал
и денегъ не приняли
послѣ в другое лѣто на паѳнутеве подворе в москвѣ я скованъ сидѣлъ
такъ ѡнъ ехал в корѣте нарокомъ мимо меня
ꙇ бл҃гословилъ я ево миленъкова
и всѣ бояря те добры до меня
да дьяволъ лих
хованъскова кн҃зь ивана ꙇ батогами за бл҃гочестие били в верху
а дочь ту мою дхв҃ную ѳеѡдосю морозову ꙇ совсѣмъ разорили
ꙇ сн҃а ея ивана глѣбовича уморили
ꙇ сестру ея княиню евдокѣю прокопьевну доч же мою дхвную с мужемъ и з дѣтми бивше розвели
и ннѣ мучат всѣхъ
не велятъ вѣровать въ старова сн҃а бж҃ия сп҃са х҃а
но к новому богу антихристу зовутъ
послушаи их кому ѡхота жупела ꙇ ѡгня
соедини с с ними в преисподнїи адъ
полно тово
в николском же мнстрѣ мнѣ было в полатке в вознесениевъ дн҃ь бж҃ие присѣщение
в цр҃вѣ посланїи писано ѡ томъ
тамо ѡбрящеши
а егда меня свезли в паѳнутевъ мн҃стрь тутъ келар никодимъ сперва до меня был добръ в первомъ году
а в другои привоз ѡжесточалъ горюнъ
задушил было меня
завалял ꙇ ѡкошка ꙇ двер
дыму нѣгдѣ было ꙇтти
тошнѣе мнѣ было земляные тюрмы
гдѣ сижу и емъ тутъ ꙇ ветхая вся
срание ꙇ сцанье
прокурит ѿкутаютъ
да и ѡпят задушатъ
доброи чл҃вѣ дворянин другъ иваном зовутъ богдановичъ камынинъ въкладчикъ в мнстрѣ ꙇ ко мнѣ зашелъ
да на келаря покричал
ꙇ лубье и все без указу розломалъ
такъ мнѣ с тѣхъ мѣстъ ѡкошко стало ꙇ ѿдух
да что на него келаря дивит
всѣ перепили ся табаку тово что у газскаго митрополита ѯ҃ пудъ выняли на послѣдокъ
да домру да иные мнстръские таиные вещи что ꙇгравше творятъ
согрѣшил
простите
не мое то дѣло
то вѣдаютъ ѡнѣ
своему влдке стоятъ или падаютъ
то у них были законоучителие ꙇ любимые риторы
у сего же я никодима келаря на велик дн҃ь попросил ся для празника ѿдохнуть чтоб велѣлъ двери отворя посидѣт
и ѡнъ меня наругавъ ѿказалъ жестоко какъ захотело с ему
таже пришед в кѣлью разболѣлъ ся
и масломъ соборовали ꙇ причащали
тогда сегда дохнетъ
то было в понедѣлникъ свѣтлои
в нощъ же ту против вторника пришел ко мнѣ с тимофѣемъ келеиником своим ѡн келар
идучи в темницу говоритъ
блаженна ѡбител
блаженна ꙇ темница
таковыхъ имѣетъ в себѣ страдалцов
блаженны ꙇ юзы
и палъ предо мною
ухватил ся за чепъ
говоритъ
прости гд҃а ради
прости
согрѣшил пред бг҃омъ и пред тобою
ѡскорбилъ тебя
ꙇ за сие наказал меня бг҃ъ
и я говорю
какъ наказал повѣжд ми
и ѡнъ паки
а ты де самъ приходя и покадя меня пожаловалъ
поднял
что де запираес ся
ризы де на тебѣ свѣтлоблещащия ся ꙇ ѕѣло красны были
а келеиник ево тут же стоя говоритъ
я батюшко гд҃рь тебя под руку велъ ꙇс кѣльи проводя и поклонилъ ся тебѣ
и я уразумѣвъ сталъ ему говорит чтоб ѡн иным людям не сказывал про сие
ѡн же со мною спрашивал ся какъ ему жить впред по х҃ѣ
или де мнѣ велиш покинутъ все ꙇ в пустыню поити
и я ево понаказалъ
ꙇ не велѣлъ ему келарства покидат
токмо бы хотя в таинѣ старое благочестие держалъ
ѡн же поклоня ся ѿиде к себѣ
а на утро за трапезаю всеи братье сказалъ
людие же безстрашно и дерзновенно ко мнѣ побрели бл҃гословения просяще и мл҃твы ѿ меня
а я их словом бж҃иим ползую и учю
въ то время и враги кои были и тѣ тут примирили ся
увы мнѣ
коли ѡставлю суетныи сеи вѣкъ
писано
горе емуже рекутъ добре вси чл҃вѣцецы
во истинно не знаю какъ до краю доживат
добрых дѣлъ нѣтъ
а прославилъ бг҃ъ
да то вѣдаетъ ѡнъ
воля ево
тут же приежалъ ꙇ ѳеѡдоръ покоиникъ з дѣтми ко мнѣ побыват
ꙇ спрашивал ся со мною какъ ему жить в рубашке л де ходит али плате вздѣть
еретики де ищутъ меня
был де я на резани у архиепскпа лариѡна
скованъ сидѣлъ
и ѕѣло дѣ жестоко мучили меня
рѣткои дн҃ь плетми не бивше проидетъ
а нудили де к причастью своему
и я де уже изнемогъ ꙇ не вѣдаю что сотворю
в нощи з горестию великою молих ся ху҃ да же бы меня ꙇзбавилъ ѿ них
ꙇ всяко много стужалъ
а се де чеп вдругъ грянула с меня
ꙇ двери де ѿворили с
я де бг҃у поклоня с ꙇ побрѣлъ ис полаты вонъ
к воратам пришелъ
ано ꙇ ворота ѿворены
я де и управил ся путем
к свѣту де ужъ далеконко дорогою бреду
а се двое на лошадях погонею за мною бегутъ
я де таки подле стороны дороги бреду
ѡнѣ де и пробѣжали меня
а се де розсвѣтало
едутъ противъ меня назадъ
а сами меня бранят
ушелъ де блядин сн҃ъ
гдѣ де ево возмѣшъ
да и ѡпят де проехали
не видали меня
я де помаленку и к москвѣ прибрѣлъ
какъ нн҃ѣ мнѣ велиш
туды л де паки мучит ца итти
ꙇли дѣ здѣс таит ца ѿ них
как бы де бг҃а не прогневит
я подумавъ велѣлъ ему плате носить и посредѣ людеи тая ся жит
а ѡднако не утаилъ
нашелъ дьявол и в плате и велѣлъ задавить
миленкои мои храбрыи воин хв҃ъ былъ
ѕѣло вѣра ꙇ ревность тепла ко х҃у была
не видалъ ꙇнова подвижника и слезоточца такова
поклонов тысящу ѿкладетъ да сядетъ на полу ꙇ плачет часа два или три
жилъ со мною лѣто в однои избѣ
бывало покою не дастъ
мнѣ еще не могло с
в то время в комнатке двое нас
и много часа три полежитъ
да и встанет на правило
я лежу или сплю
а ѡнъ моля с и плачючи приступит ко мнѣ
ꙇ станетъ говорить
какъ тебѣ сорома нѣтъ
веть ты протопопъ
чем было тебѣ нас понуждат
а ты ꙇ самъ ленивъ
да и роскачает меня
ѡнъ кланяет ся за меня
а я сидя молитвы говорю
спина у меня болѣла гораздо
ѡнъ и самъ миленкои скорбенъ былъ
черевъ из него вышло три аршина
а вдругоряд пять аршинъ ѿ тяготы зимныя и ѿ побои
бродилъ в однои рубашке ꙇ босиком на устюге годовъ с пят
ѕѣло велику нужду терпѣлъ ѿ мраза ꙇ ѿ побои
сказывал мнѣ
ногами теми что кочением мерзлым по каменю тому де бью
а какъ де в тепло воиду ѕѣло де рветъ и болитъ какъ де сперва учал странствовати
а се де лехче да лехче
да не стало и болѣть
ѿц҃ь у него в новегороде богатъ гораздо
сказывал мнѣ мытоимецъ де
ѳеѡдором же зовут
а ѡнъ уроженецъ мезенскои
и баба у него и дядя ꙇ вся родня на мезени
бг҃ъ изволилъ
ꙇ удавили егѡ на висѣлице ѿступники у родни на мезени
а уродъствоват тово какъ ѡбѣщал ся бг҃у да солгал
такъ де морем ездил на ладе к городу с мезени
и погодою било нас
и не вѣдаю де какъ упалъ в море
а ногами зацепил ся за петлю
ꙇ долго висѣлъ
голова в водѣ а ноги вверху
и на умъ де взбрело ѡбѣщание яко не солъгу аще ѿ потопления мя бг҃ъ избавит
и не вѣмъ де кто силен выпехнул меня ꙇз воды на полубы
с тѣхъ де мѣстъ стал странствоват
домои приехавъ житие свое дѣвъством прошел
бг҃ъ изволил
многие борьбы блудныя бывали
да всяко сохранилъ влдко
слава бг҃у ѡ нем
и умер за хртиянъскую вѣру
добро ѡнъ уже скончал свои подвигъ
какъ то еще мы до пристанища доедем
во глубинѣ еще пловем
берегу не видѣть
грести надобе прилѣжно чтоб здорово за дружиною в пристанище достигнуть
старец не станем много спат
дьяволъ ѡколо темниц наших бодро ѕѣло ходитъ
да силен х҃с и нас не покинуть
я дьявола не бою с
бою с гд҃а своего творца ꙇ содѣтеля ꙇ влдки
а дьяволъ какая диковина
чево ево боят ца
боят ца подобаетъ бг҃а ꙇ заповѣди его соблюдат
так и мы со х҃омъ ладно до пристанища доедем
и аѳонасеи уродивыи крѣпко же житье проходил покоиник
сн҃ъ же мнѣ былъ дхв҃нои
во иноцех авраамїи
ревнив же ѡ х҃ѣ и сеи былъ гораздо но нравомъ ѳеѡдора смирнѣе
слез река же ѿ ѡчию ꙇстекала
так же бос ꙇ в однои рубашке ходил зиму и лѣто
и много же терпѣлъ дождя и мраза
постригши ся ꙇ в пустыни пожил
да ѿступники ꙇ тово муча много ꙇ сожгли в огнѣ на москвѣ на болотѣ
пускаи ево
испекли хлѣбъ сладок ст҃ѣи тро҃цѣ
павелъ крутицкои за бороду ево драл ꙇ по щокам бил своими руками
а ѡнъ истиха писанием ѡбличал их ѿступление
таж ꙇ плетми били
ꙇ муча всяко кончали во ѡгнѣ за старую нашу хртиянскую вѣру
ѡн же скончал ся ѡ хѣ ꙇс҃ѣ послѣ ѳеѡдорова удавления два года спустя
и лука лаврентиевич сн҃ъ же мнѣ былъ дхв҃нои что на мезени вмѣсте с ѳеѡдором удавили тѣ.же ѿступники на висилице повѣся смирен нравъ имѣл покоиникъ
говорил яко плакал
москвитин родом
у матери вдовы сн҃ъ был единочаденъ
сапожник чиномъ
молод лѣты
годовъ в пол третятцет
да умъ столѣтен
егда вопроси его пилатъ какъ ты мужик крстис ся ѡн же ѿвѣща
какъ батюшко мои протопоп аввакумъ такъ ꙇ я крещу ся
и много говоря предаде его в темницу
потом с москвы указали удавит так же что ꙇ ѳеѡдора на висилице повѣся
ѡн же ꙇ скончалъ ся ѡ х҃ѣ ꙇс҃ѣ
милые мои сердечные други помогаите и нам бѣднымъ молитвами своими да же бы и нам ѡ хѣ подвигъ сеи мирно скончати
полно мнѣ про дѣтеи тѣх говорит
стану паки про себя сказыват
какъ ꙇс паѳнутева мнстря привезли меня к москвѣ и на подворье постая многажды водили в чюдовъ
грызли ся что собаки со мною власти
таж передъ вселенъских привели меня патриарховъ
ꙇ наши всѣ тут же сидятъ что лисы
много ѿ писания говорил с патриархами
бг҃ъ ѿверзъ уста мое грѣшные
и посрамил ихъ х҃с устами моими
послѣднее слово со мною говорил
что де ты упрям аввакумъ
вся де наша палестина ꙇ серби ꙇ алъбанасы и волохи и римляня ꙇ ляхи всѣ де трема персты крстят ся
ѡдинъ де ты стоиш во своем упоръствѣ ꙇ крстис ся пятью перъсты
такъ де не подобаетъ
и я имъ ѿвѣщалъ ѡ х҃ѣ сице
вселенстїи учителие
римъ давно упалъ ꙇ лежит невсклонно
а ляхи с ним же погибли
до конца враги быша хрстияном
а и у вас православие пестро стало от насилия турскаго магмета
да и дивить на вас нелзя
немощни есте стали
ꙇ впредь приезжаите к нам учит ца
у нас бжиею блг҃огодатию самодержство
до никона ѿступника у наших кн҃зеи и цр҃еи все было православие чисто ꙇ непорочно
ꙇ црк҃вь была немятежна
никонъ волкъ со дьяволом предали трема перъсты крстит ца
а первые наши пастыри якоже сами пятию перъсты крстили с тако же пятию перъсты и бл҃гословляли по преданию ст҃ых ѿцъ наших мелетия антиѡхїискаго и ѳеѡдорита блж҃ннаго петра дамаскина ꙇ максима грека
еще же ꙇ московскїи помѣстныи бывыи собор при цр҃ѣ ꙇванѣ так же слагати перъсты ꙇ крстити ся ꙇ блг҃ословляти повелеваетъ якоже ꙇ прежнїи ст҃їи ѿц҃ы мелетїи ꙇ прочїи научиша
тогда при цр҃ѣ иванѣ на соборѣ быша знаменоносцы гурїи смоленскїи епскпъ ꙇ варсонофїи тверскїи ꙇже ꙇ быша казанские чюдотворъцы ꙇ филиппъ соловецкїи игуменъ ꙇже ꙇ митрополитъ московскои ꙇ иные ѿ ст҃ых русских
ꙇ патриарси выслушавъ задумали ся
а наши что волчонки вскоча завыли ꙇ блеват стали на ѿц҃овъ своих говоря
глупы де были ꙇ не смыслили наши ст҃ые
неучоные люди были
ꙇ грамотѣ не умѣли
чему де им вѣрит
ѡ бж҃е ст҃ыи
како претерпѣ стых своих толикая досаждения
мнѣ бѣдному горко
а дѣлат нѣ чева стало
побранил ихъ колко могъ
и послѣднее рек слово
чистъ есмь аз
и прах прилѣпшїи ѿ ногъ своих ѿтрясаю пред вами по писанному
лутче един творяи волю бж҃ию нежели тмы беззаконных
так на меня ꙇ пуще закричали
возми
возми его
всѣхъ нас ѡбезчестил
да толкать ꙇ бить меня стали
ꙇ патриархи сами на меня бросили с грудою
чл҃вѣкъ их с сорокъ чаю было
всѣ кричатъ что татаровя
ухватил дьякъ ꙇванъ уаровъ
да и потащилъ меня
и я закричал
постои
не беите
такъ ѡнѣ всѣ ѿскочили
ꙇ я толмачю архимариту денису стал говорить
говори денис патриархам
апстлъ павелъ пишетъ
таковъ нам подобаше архиереи пр҃подобенъ незлобивъ
ꙇ прочая
а вы убивше чл҃вѣка неповинна какъ литоргисать станете
такъ ѡнѣ сѣли
ꙇ я ѿшед ко дверям да на бокъ повалил ся
а самъ говорю
посидите вы
а я полежу
такъ ѡнѣ смѣют ся
дуракъ де протопоп от
и патриарховъ не почитает
и я говорю
мы уроди х҃а ради
вы славни
мы же безчестни
вы силни
мы же немощни
потом паки ко мнѣ пришли власти
ꙇ про аллилуия стали говорить со мною
ꙇ мнѣ хс҃ подалъ
диѡнисиемъ ареѡпагитом римскую ту бляд посрамил в них
ꙇ евѳимеи чюдовскои келар молылъ
правъ де ты
нѣчева де нам болши тово говорить с тобою
и повели меня на чеп
потом полуголову цр҃ь прислал со стрелцами
ꙇ повезли меня на воробьевы горы
тутъ же свщ҃нника лазаря ꙇ старца епиѳания ѡбруганы ꙇ ѡстрижены как ꙇ я был прежде
поставили нас по розным дворамъ
неѿступно к҃ чл҃вѣкъ стрелцов да полуголова да сотник над нами стояли
берегли жаловали и по ночам с огнем сидѣли
ꙇ на дворъ срат провожали
помилуи их хс҃
прямые добрые стрелцы те люди
и дѣти таковы не будут
мучат ся туды жо с нами возя ся
нужица та какова прилучит ся ꙇ ѡнѣ всяко миленкие радѣютъ
да што много разсуждать
у спс҃а ѡнѣ лутче чернъцовъ тѣхъ которые клабуки те рогатые ставцами тѣми носятъ
полно ѡнѣ горюны ꙇспивают допъяна да матерны бранят ся
а то бы ѡнѣ и с мучениками равны были
да што же дѣлат
и такъ их не покинетъ бг҃ъ
таже нас перевезли на ѡндрѣевъское подворье
тутъ приезжал ко мнѣ шпынят ѿ таиныхъ дѣлъ дементеи башмаков
бытто без цр҃ва вѣдома былъ
а ѡпослѣ бывше у меня сказал по цр҃ву велѣнию былъ
всяко бѣдные умышляютъ какъ бы им меня прельстит
да бг҃ъ не выдастъ за млт҃въ прчстые бц҃ы
ѡна меня помощница ѡбороняет ѿ них
а на воробьевыхъ горах дьякъ конюшеи тимофеи марковъ ѿ цр҃я присылан
ꙇ у всѣхъ былъ
много кое чево говоря с криком розошли с и со стыромъ болшимъ
я послѣ ево написал послание
ꙇ с сотником ꙇваном лобковым к цр҃ю послалъ кое ѡ чем многонко поговоря
ꙇ бл҃гословение ему ꙇ цр҃це и дѣтям приписалъ
потомъ держав на воробьевых горахъ ꙇ на ѡндрѣевскомъ подворье ꙇ в савине слободке к николѣ на угрѣшу перевезли
тутъ голову юрья лутохина ко мнѣ ѡпят цр҃ь присылалъ
и за послание спаси бг҃ъ с поклономъ болшое сказал
и блг҃ословения себѣ и црц҃ѣ и дѣтям прося молит ца ѡ себѣ приказал
таже ѡпять нас в москву ввезли на николское подворье
и взяли ѡ правовѣрїи еще скаски у насъ
потом многажды ко мнѣ присыланы были артемон ꙇ дементеи ближние ево
ꙇ говорили цр҃вым гл҃омъ
протопопъ вѣдаю де я твое чистое и непорочное и бг҃оподражателное житие
прошу де благословения твоего с цр҃цею и дѣтми
помоли ся ѡ насъ
кланяючи ся посланник говорит
я су ꙇ нн҃ѣ по немь тужу
силно мнѣ ево жаль
ꙇ паки ѡн же
пожалуи де
послушаи меня
соедини с со вселенъскими тѣми хотя чем неболшим
ꙇ я говорю
аще мнѣ и умереть со ѿступниками не соединю с
ты реку цр҃ь мои
а имъ какое дѣло до тебя
потеряли реку своево цр҃я латыши безвѣриемъ своим
да и тебя сюды приехали проглотит
не сведу рукъ с высоты дондеже ѿдастъ тебя мнѣ бг҃ъ
ꙇ много тѣхъ присылок было
говорено кое ѡ чем не мало
дн҃ь судныи явитъ
послѣднее слово реклъ
гдѣ ты ни будешъ не забываи нас в мл҃твах своих
я и нн҃ѣ грѣшнои елико могу молю ся ѡ немъ
аще и мучит мя но цр҃ь бо то есть
бывало время и впрям добръ до нас бывалъ
до никона злодѣя прежде мору
х казанъскои пришедъ у руки мы были
яицами нас делилъ
ꙇ сн҃ъ мои иванъ маленекъ еще был и не прилучил ся подле меня
а ѡнъ гд҃рь знаетъ гораздо ево
послалъ брата моево роднова сыскиват робенка
а самъ долго стоя ждалъ докамѣстъ братъ на улице робенька сыскалъ
руку ему даетъ целовать
ꙇ робенок глупъ
не смыслитъ
видитъ что не поп
такъ не хочетъ целоват
ꙇ гсдрь самъ руку к губамъ робенку принес
два яица ему далъ
ꙇ погладил по голове
ино су и сие нам надобе не забывать
не ѿ цр҃я намъ мука сия но грѣхъ ради нашихъ ѿ бг҃а дьяволу попущено ѡзлобити нас да же ꙇскуся ся нн҃ѣ вѣчнаго ꙇскушения уидемъ
слава бг҃у ѡ всемъ
таже братию лазаря ꙇ старца казня вырѣзавъ языки а меня ꙇ никиѳора протопопа не казня сослали нас в пустозерье
а двоихъ сн҃овъ моихъ ивана ꙇ прокопья ѡставили на москвѣ за поруками
и ѡнѣ бѣдные мучили с годы с три уклоняя ся ѿ смерти властелинскова навѣта
гдѣ дн҃ь гдѣ ночь никто держат не смѣетъ
и кое какъ на мезень к матери прибрели
не пожили ꙇ з годъ
ано ꙇ в землю попали
да пускаи
лутче путсые бродни чем по улицам бродит
я безпрестанно бг҃а ѡ том молю
г҃и аще хотимъ аще и не хотим спаси нас
ꙇ гд҃ь ꙇ промышляетъ ѡ нашемъ спасенїи помаленку
пускаи потерпимъ толко
а то пригодит ся нѣ въ кую пору
тогда слюбит ся какъ время будет
аз же ис пустозеря послалъ к цр҃ю два посланья ѡдно не велико а другое болше
говорилъ кое ѡ чемъ ему много
в посланїи ему сказалъ ꙇ бг҃ознамения показанная мнѣ не в одно время
тамо чтыи да разумѣетъ
еще же ѿ меня и ѿ братьи дьяконово снискание послано в москву правовѣрнымъ гостинца книга ѿвѣтъ православныхъ
ꙇ ѿ лазаря свщнника два послания цр҃ю и патриарху
и за вся сия присланы к нам гостинцы
повѣсили в дому моемъ на мезени на виселице двухъ чл҃вѣкъ дѣтеи моих духовных ѳеѡдора преждереченнаго юродиваго да луку лаврентьевича
рабы хв҃ы свѣты мои были
и сн҃овъ моихъ двоих ꙇвана ꙇ прокопья велено ж повѣсит
и ѡнѣ бѣдные испужав ся смерти повинили с
виноваты пред бг҃омъ ꙇ пред великимъ гд҃ремъ
а невѣдомо что своровали
такъ их и с матерью троих закопали в землю
да по правилам так ѡнѣ здѣлали
спаси бг҃ъ
того ради робята не боите ся смерти
держите старое бл҃гочестие крѣпко ꙇ непополъзновенно
а мать за то сидитъ с ними чтоб впред дѣтеи подкрѣпляла х҃а ради умирати ꙇ жила бы не розвѣшавъ уши
а то баба бывало нищих кормитъ
стороннихъ научаетъ какъ слагать перъсты и крстит ца ꙇ творить млт҃ва
а дѣтеи своих ꙇ забыла подкрепить чтоб на висилицу пошли и з доброю дружиною умерли за ѡдно х҃а ради
ну да бг҃ъ вас проститъ
не дивно что такъ здѣлали
ꙇ петръ ап҃тлъ нѣкогда убоял ся смерти ꙇ х҃а ѿрек ся
и ѡ семъ плака ся горко таже помилованъ ꙇ прощенъ бысть
а и ѡ вас нѣкогда молящу ми ся тощно ꙇ видѣвъ вашу пред собою темницу ꙇ вас троих на молитвѣ стоящих в вашеи темнице
а ѿ вас три столпа ѡгнены к небесем стоятъ простерты
аз с тѣхъ мѣстъ ѡбрадовалъ ся
и лехче мнѣ стало яко покаяние ваше приял бг҃ъ
слава ѡ сем бг҃у
таже тот же пилатъ полуголова ꙇванъ елагин был у нас в пустозере
и взял у нас скаску
сице реченно
год и мсцъ
и паки
мы ст҃ых ѿц҃ъ предание держимъ неизмѣнно
а паисѣя алеѯандръскаго патриарха с товарыщи еретическое соборище проклинаемъ
ꙇ иное там говорено многонко
ꙇ никону еретику достало с
посем привели нас к плахе
ꙇ прочитали наказ
ꙇзволил де гcд҃рь
ꙇ бояря приговорили
тебя аввакума в мѣсто смертные казни учинит струб в землю
ꙇ здѣлавъ ѡкошко дават хлѣбъ ꙇ воду
а прочимъ таварищам рѣзать без милости языки ꙇ сѣчь руки
ꙇ я плюнувъ на землю говорилъ
я реку плюю на ево кормлю
не едше умру
а не предамъ блговѣрия
и потом повели меня в темницу
и не елъ днеи з десяток
да братя велѣли
таже свщнника лазаря взяли
и вырѣзали языкъ ꙇз горла
кровь попошла
да и перестала
ѡнъ в то время без языка и паки говорит сталъ
таже положа правую руку на плаху по запястье ѿсѣкли
и рука ѿсѣченая лежа на земли сложила сама по преданию перъсты
ꙇ долго лежала пред народы
исповѣдала бѣдная и по смерти знамение спасителево неизмѣнно
мнѣ су и самому сие чюдно
бездушная ѡдш҃евленных ѡбличаетъ
я на третеи дн҃ь у лазаря во ртѣ рукою моею гладилъ
ино гладко
языка нѣтъ
а не болитъ
далъ бг҃ъ
а говоритъ яко ꙇ прежде
играетъ надо мною
щупаи протопопъ
забеи руку в горло то
не бо с
не ѿкушу
и смѣхъ с ним и горе
я говорю
чево щупать
на улице языкъ бросили
ѡн же сопротивъ
собаки ѡнѣ вражи дѣти
пускаи мои едятъ языки
первои у него лехче и у старца на москвѣ рѣзаны были
а нн҃ѣ жестоко гораздо
а по дву годах ꙇ ѡпять инои язык выроз
чюдно
с первои жо величиною
лишо маленко тупенек
таже взяли соловецкаго пустынника старца епиѳания
ѡн же моливъ пилата тощнѣ ꙇ ѕѣло умилне да же повелитъ ѿсещи главу его по плеча вѣры ради и правости закона
пилатъ же ѿвѣща ему гл҃а
батюшко тебя упокоит
а самому мнѣ гдѣ дѣт ца
не смѣю гсдрь такъ здѣлат
ꙇ не послушавъ полуголова старцова моления не ѿсѣче главы его
но повелѣ язык его вырѣзат вес же
старец же прекрстя лице свое и рече на нб҃о взирая
ги҃ не ѡстави мя грѣшнаго
потяня своима рукама языкъ свои спекулатару на нож налагая да же не милуя его рѣжетъ
палач же дрожа ꙇ трясыи ся насилу выколупалъ ножемъ языкъ из горла
ужас бо ѡбдержаше ево
и трепетенъ бяше
палач же пожалѣя старца хотя ево руку по составамъ рѣзать да же бы зажило впред скорѣе
старец же ища себѣ смерти поперегъ костеи велѣлъ ѿсѣщи
ꙇ ѿсѣкоша четырѣ перъста
ꙇ сперва говорил гугниво
таже молилъ прчстую бг҃омт҃рь
и показаны ему ѡба языки московскои и пуцтозеръскои на воздухе
ѡн же единъ взяв положил в ротъ свои
и с тѣхъ мѣстъ стал говорит чисто ꙇ ясно
а язык совершенъ ѡбрѣте ся во ртѣ
посем взяли дьякона ѳеодора ꙇ языкъ вырѣзали вес же
ѡсталъ ся кусочик в горлѣ маленекъ накос рѣзанъ
не милость показуя но руки не послужили
ѿ дрожи и трепета ножъ ꙇз рукъ валилъ ся
тогда на тои мѣре ꙇ зажил
а ѡпослѣ ꙇ паки с прежнеи вырос
лише маленко тупенек
во знамение бг҃ъ так устроилъ да же разумно невѣрному яко рѣзан
мы вѣрни суть
и бе знамения вѣруемъ старому х҃у ꙇс҃у сн҃у бж҃ꙇю свѣту
и преданное ѿ ст҃ых ѿц҃ъ старобытное в цр҃кви держим не.измѣнно
а иже кому недоразумно тотъ смотри на знамение ꙇ подкрѣпляи ся
у него же дьякона ѿсѣкли руку поперегъ ладони
ꙇ все дал бг҃ъ здорово стало
по прежнему говоритъ ясно ꙇ чисто
и у него в другоряд же язык рѣзан
на москвѣ менши н҃нѣшняго рѣзано было
пускаи никонияня бѣдные кровию нашею питают ся яко медъ ꙇспивая
таже осыпали насъ землею
струбъ в землѣ
ꙇ паки ѡколо земли другои струбъ
и паки ѡколо всѣхъ ѡбщая ѡграда за четырми замками
стражие же десятеро с чл҃вѣком стрежаху темницу
мы же здѣс и на мезени ꙇ посвюду сидящїи в темницах поем пред влдкою х҃омъ сн҃омъ бж҃їим пѣсни пѣсням их.же соломан воспѣтъ зря на мт҃рь вирсавию
се еси добра прекрасная моя
се еси добра любимая
ѡчи твои горятъ яко пламен ѡгня
зубы твои бѣлы паче млека
зрак лица твоего паче солнечных лучь
и вся в красотѣ сияеш яко дн҃ь в силѣ своеи
аминь
хвала ѡ ц҃рви
посем у всякаго правовѣрна прощения прошу
ꙇное было кажет ся и не надобно говорит
да прочтох дѣяния апстльская ꙇ послания павлова
апстли ѡ себѣ возвѣщали жо егда бг҃ъ содѣлаетъ в них
не нам бг҃у нашему слава
а я ничтоже есмь
рекох ꙇ паки реку
аз есмь грѣшникъ блудник и хищник тать ꙇ убіица друг мытаремъ ꙇ грѣшникамъ ꙇ всякому чл҃вѣку ѡкаяннои лицемѣрецъ
простите же
ꙇ молите ся ѡ мнѣ
а я ѡ вас чтущихъ сие ꙇ послушающих
неука я члвѣкъ ꙇ несмысленъ гораздо
болши тово жит не умѣю
а что здѣлаю я то людямъ ꙇ сказываю
пускаи бг҃у молят ся ѡ мнѣ
в дн҃ь вѣка вси же познаютъ содѣланная мною или добрая или злая
но аще ꙇ неученъ словомъ но не разумом
не ученъ диалектика ꙇ риторика ꙇ философꙇи
а разумъ хв҃ъ в себѣ имам якоже ꙇ ап҃тлъ гл҃етъ
аще ꙇ невѣжда словомъ но не разумомъ
еще вам про невѣжество свое скажу
зглупалъ ѿц҃а своего
заповѣдь преступил
ꙇ сего ради дом мои наказанъ бысть
внимаи бг҃а ради
и моли ся ѡ мнѣ
егда еще я былъ попом дхв҃никъ цр҃вь стефан внифаньтиевичь бл҃гословил меня ѡбразом филиппа митрополита да кн҃гою еѳрема сирина себя ползоват прочитая и людеи
а я ѡкаяннои презрѣвъ бл҃гословение ѡтеческое ꙇ приказ ту книгу брату двоюродному по докуке ево на лошед променял
у меня же в дом былъ братъ мои роднои именем евѳимеи
ѕѣло грамотѣ былъ гораздъ
ꙇ ѡ церквѣ велико прилѣжание имѣлъ
на послѣдок взятъ был к болшой цр҃внѣ в веръхъ
а в мор ꙇ з женою преставил ся
сеи евѳимеи лошедь сию поил и кормил
ꙇ гораздо ѡб неи прилѣжал презирая ꙇ правило многажды
ꙇ видѣ бг҃ъ неправду з братом в насъ яко неправо ходим
по истиннѣ я книгу променял
ѿц҃ову заповѣдь преступил
а братъ правило презирая ѡ скотинѣ прилѣжалъ
ꙇзволил нас влдко сице наказат
лошедь ту по ночам ꙇ в д҃нь в конюшнѣ стали бѣси мучит
всегда заезжена мокра
ꙇ еле стала жива
я недоумѣю ся коея ради вины бѣсъ ѡзлобляетъ нас так
и в дн҃ь недлныи послѣ ужины в келеином правилѣ на полунощнице братъ мои евѳимеи говорилъ кафизму непорочную
и завопилъ высоким гласом
призри на мя ꙇ помилуи мя
ꙇ испустя кн҃гу ꙇз рукъ ударил ся ѡ землю
ѿ бѣсовъ бысть пораженъ
начал неудобно кричать ꙇ вопить понеже бѣси жестоко мучиша его
в дому же моем ꙇные родные два брата козма и герасим болши ево а не смогли ево держать
ꙇ всѣхъ домашних чл҃вѣкъ с тритцеть держа ево плачютъ пред х҃омъ
ꙇ моля ся кричатъ
гси помилуи
согрѣшили пред тобою
прогнѣвали блг҃ость твою
за мл҃твъ ст҃ых ѿц҃ъ наших помилуи юношу сего
а ѡнъ пущи бѣсит ся
и бьет ся ꙇ кричитъ и дрожитъ
аз же помощию бж҃иею в то время не смутил ся ѿ голки бѣсовския тоя
кончавше правило ѡбычное паки начах х҃у и бц҃е молити ся со слезами гл҃я
всегосподованная гспже
влдчце моя
прест҃ая бц҃е
покажи ми за которое мое согрѣшение таковое быст ми наказание да уразумѣвъ кая ся пред сн҃ом твоим и пред тобою въпред тово не стану дѣлать
и плачючи послал во ц҃рквь по потребник ꙇ по ст҃ую воду сн҃а моего дх҃внаго симеѡна юношу лѣтъ в четырнатцет таков же что ꙇ евѳимеи
дружно меж себя живуще симеѡнъ со евѳимием кн҃гами ꙇ правилом другъ друга подкрѣпляюще и веселяще ся ѡба в подвиге живуще крѣпко в постѣ и мл҃твѣ
тои.же симеѡн по друге своем плакавъ сходилъ во цр҃квь
ꙇ принес книгу и ст҃ую воду
ꙇ начахъ аз дѣиствовать над ѡбуреваемым мл҃твы великаго василия
ѡнъ мнѣ симеѡнъ кадило ꙇ свѣщи подносил ꙇ воду ст҃ую
а прочїи беснующаго ся держали
егда в мл҃твѣ дошла рѣчь аз ти ѡ имени гсдни повелеваю душе нѣмыи ꙇ глухїй ꙇзыди ѿ создания сего ꙇ к тому не вниди в него но иди на пустое мѣсто ꙇдѣже чл҃вѣкъ не живетъ но токмо бг҃ъ призираетъ бѣс же не слушаетъ
не идетъ из брата
и я паки ту.же рѣчь вдругорядъ
ꙇ бѣсъ еще не слушаетъ
пущи мучитъ брата
ѡхъ горѣ какъ молыть
ꙇ соромъ
ꙇ не смѣю
но по повелѣнию старца епиѳания говорю коли ужъ ѡ сем ѡнъ приказалъ написать
сице было
взялъ я кадило
ꙇ покадилъ ѡбразы ꙇ бѣснова
и потомъ ударилъ ся ѡ лавку рыдавъ на многъ час
возставше в третьїе ту.же василиеву рѣчь закричалъ к бѣсу
ꙇзыди ѿ создания сего
бѣс же скорчилъ в колцо брата
ꙇ пружав ся ꙇзыде
ꙇ сѣлъ на ѡкошке
брат же бывъ яко мертвъ
аз же покропил ево ст҃ою водою
ѡн же очхня с перъстом мнѣ на ѡкошко на бѣса сидящаго указуетъ
а самъ не говорит связавшу ся языку его
аз же покропилъ водою ѡкошко
ꙇ бѣсъ сошелъ в жерновыи угол
брат же паки за ним перъстомъ указует
аз же ꙇ тамъ покропилъ водою
бѣсъ же ѿтоля пошел на печ
брат же ꙇ там ево указуетъ
аз же и там тою.же водою
брат же указалъ под печь
а сам прекрстил ся
и я не пошел за бѣсом но напоил брата во имя гсдне ст҃ою водою
ѡн же вздохня ꙇз глубины сердца ко мнѣ прогл҃а сице
спаси бг҃ъ тебя батюшко что ты меня ѿнял у цр҃вича ꙇ у двух кн҃зеи бѣсовских
будет тебѣ бить челом брат мои аввакумъ за твою доброту
да и малчику тому спаси бг҃ъ которои ходил во цр҃квь по кн҃гу ꙇ по воду ту ст҃ую пособлял тебѣ с ними бит ца
подобием ѡнъ что и симеѡнъ друг мои
подлѣ реки сундовика меня водили и били
а сами говорятъ
нам де ты ѿданъ за то что братъ твои на лошед променял кн҃гу
а ты ея любиш
так де мнѣ надобе поговорит аввакуму брату чтоб книгу ту назад взял
а за нея бы дал денги двоюродному брату
ꙇ я ему говорю
я реку свѣтъ брат твои аввакум
ꙇ онъ ѿвѣщалъ
какои ты мнѣ братъ
ты мнѣ батко
ѿнял ты меня у цр҃вича ꙇ у кн҃зеи
а братъ мои на лопатищахъ живетъ
будет тебѣ бит челом
вотъ в ызбѣ с нами же на лопатищах
а кажет ся ему подле реки сундовика
а сундовик верстъ с пятнатцетъ ѿ нас под мурашкинымъ да под лысковым течет
азъ же паки ему дал ст҃ыя воды
ѡн же ꙇ судно у меня ѿнимаетъ
и сьесть хочетъ
сладка ему бысть вода
ꙇзошла вода
ꙇ я пополоскалъ ꙇ давать стал
ѡнъ ꙇ не сталъ пит
ноч всю зимнюю с ним простряпал
маленко полежавъ с ним пошелъ во цр҃кв заутреню пѣть
ꙇ без меня паки бѣси на него напали но лехче прежнева
аз же пришед ѿ цр҃кви ѡст҃ил его маслом
ꙇ паки бѣси ѿидоша
и умъ цѣлъ сталъ
но дряхлъ бысть ѿ бѣсовъ ꙇзломан
на печ поглядывает
ꙇ ѿтоле боит ся
егда куды ѿлучю ся а бѣси ꙇ навѣтоват станут
бил ся я з бѣсами что с собаками нд҃ли с три за грѣхъ мои дондеже кн҃гу взял ꙇ денги за нея дал
ꙇ ездил ко другу своему ꙇлариѡну ꙇгумну
ѡнъ просвиру вынял за брата
тогда добро жилъ
что н҃нѣ архиепскпъ резанъскои мучител стал хрстиянскои
ꙇ инымъ друзямъ дхв҃ным бил челом ѡ братѣ
ꙇ умолили ѡ нас бг҃а
таково то зло преступление заповѣди ѡтеческои
что же будет за преступление заповѣди господни
ѡхъ да толко ѡгон да мука
не знаю какъ коротат дн҃и
слабоумием ѡбьятъ ꙇ лицемѣриемъ ꙇ лжею покрыт есмъ братоненавидѣнием ꙇ самолюбием ѡдѣянъ
во осуждении всѣхъ чл҃вѣкъ погибаю
и мня ся нѣчто быти
а калъ ꙇ гнои есмъ ѡкаяннои прямое говно
ѿвсюду воняю ꙇ дш҃ею ꙇ тѣлом
хорошо мнѣ жит с собаками ꙇ со свиниями в конурахъ
так же ꙇ ѡнѣ воняютъ
да ѱи ꙇ свини по естеству а я чрез естество ѿ грѣхъ воняю яко пес мертвои поверженъ на улице града
спаси бг҃ъ властеи тѣх что землею меня закрыли
себѣ уже воняю злая дѣла творяще
да иных не соблажняю
еи добро такъ
да и в темницу ко мнѣ бѣшанои зашел
кирилушком звали
московскои стрелец караулщик мои
ѡстриг ево аз
ꙇ платье переменилъ
ѕѣло вшеи было много
замкнуты двое нас с ним живем
да хс҃ с нами ꙇ прч҃стая бц҃а
ѡнъ миленкои бывало сцытъ под себя ꙇ серет
а я ево ѡчищаю
есть ꙇ пит проситъ
а без блг҃ословения взят не смѣетъ
у правила стоят не захочет
дияволъ сонъ ему наводит
ꙇ я чотками постегаю
так и мл҃тву творит станетъ
ꙇ кланяет ся за мною стоя
ꙇ егда правило скончаю ѡнъ ꙇ паки бѣсновати ся станет
при мнѣ бѣснует ся ꙇ шалуетъ
а егда поиду к старцу посидѣть въ ево темницу а кирила положу на лавке ꙇ не велю вставать ему ꙇ бл҃гословлю его ꙇ докамѣстъ у старца сижу лежитъ ꙇ не встанет за мл҃твъ старцовых бг҃омъ привязан лежа бѣснует ся
а в головах у него ѡбразы ꙇ кн҃ги ꙇ хлѣбъ ꙇ квас ꙇ прочая
а ничево без меня не тронет
какъ прїиду такъ встанет
и дьявол мнѣ досаждая блудит заставливает
я закричю такъ ꙇ сядет
егда стряпаю в то время есть проситъ
ꙇ украсть тщит ся до времени ѡбѣда
а егда предъ ѡбѣдом ѿч҃е наш проговорю и ястие бл҃гословлю так тово брашна ꙇ не естъ
не блг҃ословеннова просит
ꙇ я ему напехаю силою в ротъ
такъ ꙇ плачетъ ꙇ глотаетъ
ꙇ как рыбою покормлю так бѣсъ в нем вздивиячит ся
а сам ꙇз него говорит
ты же де меня ѡслабил
ꙇ я плакавъ пред влдкою ѡпят стягну постом ꙇ ѡкрочю ево х҃омъ
таже маслом ево ѡс҃тилъ
ꙇ ѿ бѣса ѿрадило ему
жилъ со мною с мсцъ и болши
перед смертью ѡбразумилъ ся
я ꙇсповѣдал ево ꙇ причастил
ѡн же ꙇ престави ся потом
я гробъ ꙇ саван купя велѣлъ у цр҃кви погребъсти
и сорокоустъ по нем дал
лежалъ у меня мертвои сутки в тюрмѣ
и я ночю вставъ бг҃а помоля ꙇ ево мертвова бл҃гословя поцеловав ся с ним ѡпять лягу подлѣ нѣво спат
таварищ мои миленкои был
слава бг҃у ѡ семъ
н҃нѣ ѡнъ а завътра я так же умру
да у меня ж был на москвѣ бѣшанои филипомъ звали как я ꙇс сибири выехалъ в углу в ызбѣ прикованъ к стѣнѣ понеже в нем был бѣсъ суровъ ꙇ жесток
бил ся ꙇ драл ся
ꙇ не смогли дамашние ладить с ним
егда ж аз грѣшныи со крстом ꙇ с водою прїиду повиненъ бывает ꙇ яко мертвъ падает пред крстом
ꙇ ничево не смѣетъ дѣлат надо мною
ꙇ мл҃твами ст҃ых ѿц҃ъ сила бжия ѿгнала бѣса ѿ него
но токмо ум еще былъ несовершенъ
феѡдор юродивои был приставленъ над ним что на мезени ѿступники удавили вѣры ради старыя еже во х҃а
ѱалтыр над филиппом говорилъ
ꙇ учил млт҃ву говорить
а я сам во дн҃и ѿлучаше ся дому своего токмо в нощи дѣиствовал над ним
по нѣкоем времени пришел я ѿ федора ртищева ѕѣло печаленъ понеже сь еретиками бранил ся ꙇ шумѣлъ в дому ево ѡ вѣре ꙇ ѡ законѣ
а в моемъ дому в то время учинило ся нестроиство
протопопица з домочадицею фетинею побранили с
дьяволъ ссорилъ ни за што
и я пришед не утерпя бил их ѡбѣих
ꙇ ѡскорбил гораздо въ печали своеи
да и всегда таки я ѡкаяннои сердитъ драт ца лихои
горе мнѣ за сие
согрѣшилъ пред бг҃омъ ꙇ пред ними
таже бѣсъ въ филиппѣ вздивьял
ꙇ начал кричать ꙇ вопит ꙇ чепь ломат бѣся с
на всѣх дамашних ужас нападе
ꙇ голъка бысть велика ѕѣло
аз же без исправления приступил к нему хотя ево укротить
но бысть не по прежнему
ухватилъ меня
ꙇ учал бит и драт
ꙇ всяко яко паучину терзает меня
а сам говоритъ
попал ты в руки мнѣ
я токмо млт҃ву говорю
да без дѣлъ ꙇ млт҃ва не ползуетъ ничто
дамашние не могутъ ѿнят
а я ꙇ сам ему ѿдал ся
вижу что согрѣшилъ
пускаи меня бьетъ
но чюден гд҃ь
бьет
а ничто не болит
потом бросилъ меня ѿ себя
а сам говоритъ
не бою с я тебя
так мнѣ стало горко ѕѣло
бѣсъ реку надо мною волю взялъ
полежал маленко
собрал ся с совѣстию
вставше жену свою сыскал
ꙇ пред нею прощат ца стал
а сам еи кланяя ся в землю говорю
согрѣшил
настася марковна прости мя грѣшнаго
ѡна мнѣ также кланяет ся
посем ꙇ с ѳетинею тѣм.же подобиемъ прощал ся
та.же среди горницы лег ꙇ велѣлъ всякому чл҃вѣку себя бит по пяти ударовъ плетью по ѡкаяннои спинѣ
человѣкъ было десяток другои ꙇ жена ꙇ дѣти
стегали за епитимию
ꙇ плачютъ бѣдные ꙇ бьютъ
а я говорю
аще меня кто не биет да не имат со мною части ꙇ жребия в будущем вѣце
ꙇ ѡнѣ ꙇ не хотя бьютъ
а я ко всякому удару по мл҃твѣ ꙇс҃овои говорю
егда ж ѿбили всѣ ꙇ я возстав прощение пред ними жъ сотворил
бѣсъ же видѣвъ неминучюю ѡпят ꙇс ѳилиппа вышел вонъ
я кр҃томъ филиппа блг҃ословил
ꙇ ѡи по старому хорош сталъ
ꙇ потом бж҃иею бл҃годатию ꙇ исцелѣлъ ѡ х҃ѣ ꙇс҃ѣ г҃дѣ нашем ему.же слава со ѿцем ꙇ со ст҃ым дх҃ом н҃нѣ ꙇ прсно ꙇ во вѣки вѣком
а егда я в сибири в тоболске был туды еще везли
привели ко мнѣ бѣшанова
феѡдором звали
жесток же был бѣсъ в нем
cоблудилъ в велик дн҃ь празникъ наругая
да и взбѣсил ся
жена ево сказывала
ꙇ я в дому своем держалъ мсца з два
стужалъ ѡб немъ бжству
в цр҃квь водил
ꙇ масломъ ѡст҃ил
ꙇ помиловал бг҃ъ
здравъ бысть
ꙇ умъ ꙇсцелѣ
ꙇ сталъ со мною на крылосѣ пѣть
а грамотѣ не ученъ
ꙇ досадил мнѣ в литоргию во время переноса
аз же ево в то время на крылосѣ побивъ ꙇ в притворѣ пономарю велѣлъ к стѣне приковат
ѡн же вышатавъ пробои взбѣсил ся ꙇ старова больши
ꙇ ушедъ к болшому воеводѣ на двор людеи розгонявъ ꙇ сонъдукъ разломавъ плате княинино на себя вздѣлъ
въ верху у них празнуетъ бытто доброи чл҃вѣкъ
кн҃зь же ѿ цр҃кви пришедъ ꙇ ѡсердя с велѣлъ многими людми в тюрму ево ѿтащит
ѡн же в тюрмѣ юзников бѣдных перебилъ
ꙇ печь розломал
кн҃зь же велѣлъ в село ко своим ево ѿслат гдѣ ѡнъ живалъ
ѡн же ходя в дрв҃нях пакости многия творил
всякъ бѣгаетъ ѿ него
а мнѣ не дадутъ воеводы ѡсердя с
я по немъ пред влдкою на всяк дн҃ь плакал
бг҃ъ было ꙇсцелил
да я сам погубилъ
посем пришла грамота с москвы
велѣно меня на лѣну ꙇс тоболска сослат
егда я на рѣку в петров дн҃ь в дощеникъ собралъ ся пришелъ ко мнѣ бѣшанои мои ѳеѡдор целоуменъ
на дощенике при народѣ кланяет ся на ноги мои
а самъ говоритъ
спаси бг҃ъ батюшко за млсть твою что пожаловалъ помиловалъ мя
бѣжалъ де я по пустыни третева дн҃и
а ты де мнѣ явилъ ся ꙇ бл҃гословилъ меня крстом
бѣси де ꙇ ѿбѣжали ѿ меня
ꙇ я де ꙇ н҃нѣ пришед паки ѿ тебя мл҃твы ꙇ благословения прошу
аз же ѡкаянныи поплакал глядя на него
ꙇ возрадовах ся ѡ величиї бг҃а моего понеже ѡ всѣхъ печет ся ꙇ промышляет гсдь
ево ꙇсцелил
а меня возвеселил
ꙇ поуча ево ꙇ бл҃гословя ѿпустил к женѣ ево в домъ
а самъ поплыл в ссылку моля ѡ нем свѣта х҃а да сохранитъ его ѿ неприязни впред
бг҃у нашему слава
простите меня старець с рабом тѣмъ хв҃ым
вы мя понудисте сие говорит
ѡднако ужъ розвякал ся
еще вамъ повѣсть скажу
еще в попах былъ
там же гдѣ брата бѣси мучили была у меня в дому молодая вдова
давно ужъ ꙇ имя еи забылъ
помнит ся кабы евѳимьею звали
ходит ꙇ стряпаетъ
все дѣлает хорошо
какъ станемъ в вечер правило начинат так ея бѣсъ ударитъ ѡ землю
ѡмертвѣет вся
ꙇ яко камен станет
кажет ся ꙇ не дышит
ростянетъ ея на полу
ꙇ руки ꙇ ноги
лежит яко мертва
я ѡ всепѣтую проговоря кадилом покажу
потом крстъ положу еи на голову
ꙇ мл҃твы великаго василия в то время говорю
такъ голова под крстом свободна станет
баба ꙇ заговоритъ
а руки ꙇ ноги ꙇ тѣло еще каменно
я по руке поглажу крстом
так ꙇ рука свободна станет
я так же по другои
ꙇ другая ѡсвободит ся так же
я и по животу
так баба ꙇ сядетъ
ноги еще каменны
не смѣю туды гладит крстом
думаю
думаю
да и ноги поглажу
баба ꙇ вся свободна станет
воставше бг҃у помоля с
да и мнѣ челом
прокуда таки ни бѣс ни што в неи был
много време так в неи ꙇграл
маслом ея ѡст҃ил
такъ вовсе ѿшелъ
ꙇсцелѣла
дал бг҃ъ
а иное два василия бѣшаные бывали у меня прикованы
странно ꙇ говорит про нихъ
а еще сказат ли старец повесть тебѣ
блазновато кажет ся
да уже сказат не пособит
в тоболске была дв҃ца у меня
ан҃ною звали
какъ впред еще ехал маленка ꙇс полону ꙇс кумыкъ привезена дѣвъство свое непорочно соблюла
в совершенъствѣ возраста ѿпустил ея хозяинъ ко мнѣ
ѕѣло правилне ꙇ бг҃оугодие жила
позавидѣ дияволъ добродѣтели ея
наведе еи печал ѡ елизарѣ ѡ первом хозяинѣ ея
ꙇ стала плакат по нем
таже ꙇ правило презират
и мнѣ учинила с противна во всем
а доч мнѣ дхв҃ная
многажды в правило ꙇ не моля с простоит
дремлет прижавъ руки
блгохитрыи ж бг҃ъ наказуя ея попустил бѣса на нея
стоя лѣностию в правило да и взбѣсит ся
аз же грѣшныи жалѣя по неи крстом бл҃гословлю ꙇ водою покроплю
ꙇ бѣсъ ѿступит ѿ нея
ꙇ тово было многажды
таже в правило задремавъ ꙇ повалила ся на лавку
ꙇ уснула
ꙇ не пробудила с три дн҃и ꙇ три нощи
тогда сегда дохнетъ
аз же по временам кажу ея
чаю умретъ
в четвертыи же дн҃ь встала
ꙇ сѣдши плачетъ
есть даютъ
не естъ
ꙇ не говоритъ
того ж дн҃я в вечер проговоря правило ꙇ распустя всѣхъ во тмѣ началъ я правило поклонное по ѡбычаю моему
ѡна же приступя ко мнѣ пад поклонила с до земли
аз же ѿ нея ѿшелъ за стол боя ся ꙇскусу дьяволскова
ꙇ сѣлъ на лавке млт҃вы говоря
ѡна ж к столу приступя говорит
послушаи гд҃рь
велѣно тебѣ сказат
я ꙇ слушат сталъ
ѡна же плачючи говорить
егда де я батюшко на лавку повалила с приступили два анг҃ла ꙇ взяли меня ꙇ вели ѕѣло тѣснымъ путем
на лѣвои странѣ слышала плачь с рыданиемъ ꙇ гласы умилны
та.ж де привели меня во свѣтлое мѣсто
жилища ꙇ полаты стоятъ
ꙇ едина полата всѣхъ болши ꙇ паче всѣхъ сияеть красно
ввели де меня в нея
а в неи де стоятъ столы
а на нихъ послано бѣло
ꙇ блюда з брашнами стоятъ
по конец де стола древо многовѣтвено повѣвает
ꙇ гараздо красно
а в немъ гласы птичьи умилны ѕѣло
не могу про них н҃нѣ сказать
потом де меня вывели ꙇз нея
ꙇдучи спашиваютъ
знаеш ли чья полата сия
ꙇ я де ѿвѣщала
не знаю
пустите меня в нея
ꙇ ѡнѣ мнѣ ѿвѣщали сопротивъ
ѿца твоего аввакума полата сия
слушаи ево
так де ꙇ ты будеш с ним
крсти ся слагая перъсты так
ꙇ кланяи ся бг҃у какъ тебѣ ѡнѣ наказываетъ
а не станеш слушат так будеш в давешнемъ мѣсте гдѣ слышала плакание то
скажи жо ѿцу своему
мы не бѣси
мы анг҃ли
смотри
у нас ꙇ папарты
ꙇ я де батюшко смотрила
бѣло у ушеи тѣх их
потом ꙇспрося прощения ꙇсправила ся бл҃гочинно по прежнему жит
таже ис тоболска сослали меня в дауры
аз же у сн҃а дх҃внаго ѡставилъ ея тутъ
а дьяволъ ѡпят здѣлал по своему
пошла за елизара за мужъ
ꙇ дѣток прижила
егда услышала что я еду назад ѿпрося с у мужа постригла с за мсцъ до меня
а егда замужем была по временам бѣсъ мучил ея
егда ж аз в тоболескъ приехалъ пришла ко мнѣ ꙇ робятишек двоих положила пред меня
кающе ся плачетъ ꙇ рыдаетъ
аз же пред чл҃вѣки кричю на нея
потом к обѣдне за мною црк҃вь пришла
ꙇ во время переноса напал на нея бѣсъ
учала кричать кокушъкою ꙇ собакою ꙇ козою блекотат
аз же зжалих ся покиня херувимъкую пѣть
взявъ крстъ ѿ ѡлтаря ꙇ на бѣса закричалъ
запрещаю ти ꙇменем гсднимъ
ꙇзыди ꙇз нея
ꙇ к тому не вниди в нея
бѣсъ ꙇ покинулъ ея
ѡна же припаде ко мыѣ за нюже вину
аз же простил ꙇ крстом ея бл҃гословил
ꙇ бысть здрава дш҃ею ꙇ тѣлом
потом ꙇ на рус я вывез ея
имя еи во иноцех агафья
страдала много вѣры ради з дѣтми моими на москвѣ с ываном ꙇ прокопьем
за поруками их всѣхъ вмѣсте павел митрополит волочил
ко мнѣ же ѿч҃е в дом принашивали мт҃ри дѣток своих маленких скорбию ѡдержимы грыжною
и мои дѣтки егда скорбѣли во младенчествѣ грыжною жъ болѣзнию ꙇ я маслом помажу свщ҃нным с млт҃вою презвитерскою чювъства вся
ꙇ на руку масла положа вытру скорбящему спину ꙇ шулнятка
ꙇ бж҃иею блг҃одатию грыжная болѣзнь ꙇ минует ся
ꙇ аще у коего младенца та.же отрыгнет скорбь ꙇ я так же сотворю
ꙇ бг҃ъ совершенно ꙇсцеляет по своему чл҃вѣколюбию
а егда еще я попом былъ с первыхъ временъ егда к подвигу сталъ касати ся тогда бѣсъ меня пуживал сице
ꙇзнемогла у меня жена гораздо
і приехалъ к неи ѿц҃ъ дх҃внои
аз же ꙇз двора пошелъ во цр҃квь по кн҃гу с вечера глубоко нощи по чему ꙇсповѣдыват болную
ꙇ егда пришелъ на паперть столик маленкои тутъ поставленъ поскакивает ꙇ дрожитъ бѣсовским дѣиством
ꙇ я не устраша ся помоля с предъ ѡбразом ѡсѣнил ево рукою
ꙇ пришед поставилъ ево на мѣсте
так ꙇ перестал скакать
ꙇ егда я вошелъ в трапезу тутъ ꙇная бѣсовская ꙇгрушка
мертвецъ на лавке стоял в трапезе непогребенои
ꙇ бѣсовским дѣистъвом верхняя доска роскрыла с
ꙇ саван стал шевелит ца на мертвомъ меня устрашая
аз же помоля с бг҃у ѡсѣнил мертваго рукою
ꙇ быстъ по прежнему паки
егда же вошел в олтарь ано ризы ꙇ стихари шумятъ
ꙇ летаютъ с мѣста на мѣсто
дьяволъ дѣиствуетъ меня устрашая
аз же помоля ся ꙇ прстолъ поцеловав бл҃гословил ризы рукою
ꙇ приступивъ их пощупал
а ѡнѣ висятъ по старому на мѣсте
аз же взявъ кн҃гу ꙇ вышел ис цр҃кви с миромъ
таково то бѣсовское ухищрение к чл҃вѣком
еще скажу вам ѡ жертвѣ никонияскои
сидящу ми в темнице принесоша ми просвиру вынятую со крстомъ хв҃ымъ
аз же облазня ся взял ея
ꙇ хотѣлъ потребить наутро
чаял чистая
православная над нею была служба понеже поп старопоставленои служилъ над нею
а до тово ѡнъ поп по новым служил кн҃гам
ꙇ паки сталъ служит по старому не покаяв ся ѡ своеи блудне
положа я просвиру в углу на мѣсте ꙇ кадилъ в правило в вечер
егда же возлегъ в нощ ту ꙇ умолкоша уста моя ѿ мл҃твы прискочиша ко мнѣ бѣсовъ полкъ
ꙇ един щербатъ черменъ взял меня за голову ꙇ говоритъ
семъ ко ты сюды
попалъ ты в мои руки
ꙇ завернулъ мою голову
аз же томя ся еле еле назнаменовалъ ꙇс҃ову мл҃тву
ꙇ ѿскочиша
ꙇ исчезоша бѣси
аз же стоня ꙇ ѡхая недоумѣю ся
за что меня бѣсъ мучил
помоля бг҃а ѡпят повалил ся
егда же забых ся вижу на нѣкоем мѣсте цр҃квь ꙇ ѡбразь сп҃совъ ꙇ крстъ по латынѣ написанъ
ꙇ латынники ꙇнымъ образомъ приклякивая молят ся по латынски
мнѣ же нѣкто ѿ предстоящих велѣлъ крстъ тои поцеловати
аз же егда поцеловах нападоша на мя паки бѣси ꙇ ѕѣло мя утрудиша
аз же послѣ их всталщил ся ѕѣло разслаблен ꙇ разломан
не могу ꙇ сидѣть
уразумѣлъ яко просвиры ради ѿ бѣсовъ ѡбруганъ
выложилъ ея за ѡкошко
ꙇ нощъ ту ꙇ дн҃ь препроводил в трудѣ ꙇ немощствуя разсуждая что сотворю над просвирою
егда же прїиде нощь другая по правилѣ возлегшу ми ꙇ не спя мл҃твы говорю
вскочиша бѣсовъ полъкъ в кѣлью мою з домрами ꙇ з гутками
ꙇ ѡдинъ сѣлъ на мѣстѣ ꙇдѣже просвира лежала
ꙇ начаша ꙇграти в гутки ꙇ в домры
а я у них слушаю лежа
меня ужъ не тронули
ꙇ исчезоша
аз послѣ ꙇх возставъ моля бг҃а со слезами ѡбѣщалъ ся жжечь просвиру ту
ꙇ прїиде на мя бл҃годат дх҃а ст҃аго
яко ꙇскры во очию моею блещаху ся ѡгня невещественнаго
ꙇ самъ я в тои час ѡздравѣлъ бл҃годатию дх҃вною
сердце мое наполнило ся радости
затопя печь ꙇ жжегше просвиру выкинулъ ꙇ пепель за ѡкошко
рекохъ
вотъ бѣсъ
твоя ѿ твоих тебѣ въ глаза бросаю
ꙇ на ину нощь един бѣсъ в хижу мою вошед походя ꙇ ничево не ѡбрѣте
токмо чотки ꙇз рукъ моих вышибъ ꙇ исчезе
аз же поднявъ чотки паки начал мл҃твы говорити
ꙇ во ино время сред дн҃я на полу в поддыменье лежа опечалих ся крста ради что на просвирѣ жжегъ
ꙇ ѿ печали запѣлъ стих на глас третеи
ꙇ печаль мою пред ним возвѣщу
а бѣсъ в то время на меня вскричалъ ѕѣло жестоко болно
аз же ужас ся
ꙇ паки начах мл҃твы говорити
таже во ину нощъ забытием ума ѡ крстѣ том паки ѡпечалих ся
ꙇ уснух
ꙇ нападоша на мя бѣси
ꙇ паки умучиша мя яко ꙇ прежде
аз же разлабленъ ꙇ изломан насилу жив с доски свяля ся на полъ моля бг҃а ꙇ кая ся ѡ своем безумїи проклял ѿступника никона с никонияны ꙇ кн҃ги их еретическия ꙇ жертву их ꙇ всю службу ихъ
ꙇ блг҃одат бж҃ия паки прїиде на мя
ꙇ здравъ бысть
виждь чл҃вѣвѣче каково лѣпко бѣсовское дѣиство хрст҃ияном
а егда бы сьелъ просвиру ту такъ бы меня чаю ꙇ задавили бѣси
ѿ малаго их никониянъскаго сщн҃ия таковая бѣда
а ѿ болшаго агн҃ца причастя ся что получиш развѣ вѣчную муку
лутче умереть не причастя ся нежели причастя ся ѡсуждену быти
ѡ причастїи ст҃ых хв҃ых непорочных таин
всякому убо в н҃нѣшнее время подобает ѡпасно жити ꙇ не без расмотрения причащати ся таинам
аще ли гонения ради не получишъ свщн҃ика православна и ты имѣи у себя свщнное служение ѿ православных запасныи агн҃ецъ
ꙇ ѡбрѣтше дхв҃на брата аще ꙇ не сщнника ꙇсповѣждь ся ему пред бг҃ом кая ся
и по правилѣ утреннѣм на коробочку постели платочикъ
пред ѡбразомъ зажги свѣчку
ꙇ на ложечку водицы устрои на коробке
ꙇ в нея положи часть таины
покадя кадилом приступя со слезами гл҃я
се приступаю к бжственному причащению
влдко да не ѡпалиши мя приѡбщением но ѡчисти мя ѿ всякия скверны
ѡгн҃ь бо реклъ еси недостоиных ѡпаляя
се предлежит х҃ь на пищу всѣмъ
мнѣ же прилѣпляти ся бг҃ови блг҃о есть ꙇ полагати на гсда упование сп҃сения моего
аминъ
ꙇ потом прчасти ся с сокрушенным сердцем
и паки воспои блг҃одарная к бг҃у и поклонцы по силѣ прощение ко брату
аще един ꙇ ты ко ѡбразу пад на землю гл҃и
прости мя влдко х҃е бж҃е елико согрѣших
вес до конца говори
ꙇ потом ѡбраз целуи ꙇ крстъ на себѣ
а прежде причастия надобе ж ѡбраз целовать
ну прости же ꙇ меня
а тебя бг҃ъ простит ꙇ блг҃ословит
вотъ хорош ꙇ умереть готов
сице видал в правилѣхъ указано
твори так
не блюди с
еще тебѣ скажу старец повесть как я был в даурахъ с пашковымъ с аѳонасемъ на ѡзере ꙇръгене
гладны гораздо
а рыбы никто добыть не может
а инова ꙇ ничево нѣтъ
ѿ глада ꙇсчезаем
помоля я бг҃а взявъ двѣ сѣти в протоке перекидал
наутро пришел
ано мнѣ бг҃ъ далъ шесть язеи да двѣ щуки
ꙇно во всѣхъ людях дивно
потому никто ничево не может добыт
на другие сутки рыб з десять мнѣ бг҃ъ дал
тут же свѣдавъ пашков ꙇ исполня ся зависти збил меня с тово мѣста
ꙇ свои ловушки на том мѣстѣ велѣлъ поставить
а мнѣ на смѣх ꙇ ругая с указал мѣсто на броду гдѣ коровы ꙇ козы бродят
чл҃вѣку воды по лодышку
какая рыба
ꙇ лягушек нѣтъ тутъ
мнѣ ѕѣло было горко
а се подумавъ рече
влдко человѣколюбче не вода даетъ рыбу
ты вся промысломъ своимъ сп҃се наш строиш на ползу нашу
даи мнѣ рыбки тои на безводном том мѣсте
посрами дурака тово
прослави ꙇмя твое ст҃ое да не рекутъ невѣрнїи
гдѣ есть бг҃ъ их
ꙇ помоля ся взявъ сѣти в водѣ з дѣтьми бродя положили сѣти
дѣти на меня бѣдные кручиня ся говорят
батюшко к чему гноит сѣти те
видиш ли ꙇ воды нѣту
какои быть рыбе
аз же не послушавъ ꙇхъ совѣту на х҃а уповая здѣлал так какъ захотѣло с
ꙇ наутро посылаю дѣтеи к сѣтям
ѡнѣ же ѿвѣщали
батюшко гд҃рь пошто ꙇтти
какая в сѣтях рыба
блгослови нас
ꙇ мы по дрова лутче збродим
меня ж духъ подвизает
чаю в сѣтях рыбу
ѡгорча с на болшова сн҃а ꙇвана послал ево ѡдново по дрова
а с меншимъ потащилъ ся к сѣтям сам
гораздо ѡ том х҃у докучаю
егда пришли ꙇно ꙇ чюдно ꙇ радошно ѡбрѣли
полны сѣти напехал бг҃ъ рыбы свивши ся клубомъ
ꙇ лежат с рыбою ѡ середке
ꙇ сн҃ъ мои прокопеи закричалъ
батюшко гдр҃ь рыба рыба
ꙇ аз ему ѿвѣщалъ
постои чадо
не тако подобаетъ
но прежде поклоним ся гсду бг҃у
ꙇ тогда поидем в воду
ꙇ помоля с вытащили на берегъ рыбу хвалу возсылая х҃у бг҃у
ꙇ паки построя сѣти на том.же мѣсте рыбу насилу домои ѿтащили
наутро пришли ѡпят столко же рыбы
на третеи дн҃ь паки столко же рыбы
ꙇ слезно ꙇ чюдно то было время
а на прежнемъ нашем мѣсте ничево пашкову не даетъ бг҃ъ рыбы
ѡн же ꙇсполня ся зависти паки послал ночю
ꙇ велѣлъ сѣти мои в клочки ꙇзорвати
что пет з дураком дѣлаеш
мы собравъ рваные сѣти починя втаи на ином мѣсте промышлявъ рыбку кормили с ѿ нево тая ся
ꙇ здѣлали езъ
бг҃ъ же ꙇ там сталъ рыбы давати
а дьяволъ ево научилъ ꙇ езъ велѣлъ втаи раскопать
мы терпя х҃а ради ѡпять починили
ꙇ много тово было
бг҃у нашему слава н҃нѣ ꙇ прсно ꙇ во вѣки вѣкомъ
терпѣние убогих не погибнет до конца
слушаи ко старец еще
ходил я на шашку ѡзеро к дѣтям по рыбу
ѿ двора верстъ с пятнатцет
там с людми промышляли
в то время как ледъ трѣснул ꙇ меня напоилъ бг҃ъ
и у дѣтеи накладше рыбы нарту болшую ꙇ домои потащилъ маленкимъ дѣтям послѣ ржства хв҃а
ꙇ егда буду насреди дороги ꙇзнемогъ таща по землѣ рыбу понеже снѣгу там не бывает токмо морозы велики
ни ѡгня ничево нѣтъ
ночь постигла
выбилъ ся ꙇз силы
вспотѣл
ꙇ ноги не служатъ
верстъ с восмъ до двора
рыба покинут
ꙇ так побрести
ꙇно лисицы розедят
а домашние гладны
все стало горе
а тащить не могу
потаща гоны мѣста ноги задрожатъ
да и паду в лямке среди пути ниць лицем что пьянои
ꙇ ѡзябше вставъ еще попоиду столко ж
ꙇ паки упаду
бил ся такъ много блиско полуночи
скиня с себя мокрое плате вздѣлъ на мокрую рубаху сухую тонкую тафтяную бѣлыю шубу
ꙇ взлѣз на вершину древа уснулъ поваля ся
пробудил ся
ано все замерзло
ꙇ базлуки на ногах замерзли
шубенко тонко
ꙇ животъ ѡзябъ вес
увы аввакумъ бѣдная сиротина яко ꙇскра ѡгня угасаетъ
ꙇ яко неплодное древо посѣкаемо бывает
толко смерть пришла
взираю на н҃бо ꙇ на сияющия звѣзды
тамо помышляю влдку
а самъ ꙇ прекрстити ся не смогу
вес замерзъ
помышляю лежа
х҃е свѣте ꙇстинныи
аще не ты меня ѿ безгоднаго сего ꙇ нечаемаго времени ꙇзбавиш нѣчева мнѣ стало дѣлат
яко червь ꙇсчезаю
а се согрѣя ся сердце мое во мнѣ ринул ся с мѣста паки к нартѣ
ꙇ на шею не помню как взложилъ лямку
ѡпят потащил
ꙇно нѣтъ силки
еще версть с четырѣ до двора покинул ꙇ нехотя
все
побрел ѡдин
тащилъ ся с версту
да и повалил ся
толко не смогу
полежавъ еще хощу побрести
ꙇно ноги ѡбмерзли
не смогу подымат
ножа нѣтъ
базлуков ѿрѣзать ѿ ногъ нѣ чемъ
на колѣнях ꙇ на руках ползъ с версту
колѣни ѡзябли
не могу владѣть
ѡпят легъ
уже дворъ ꙇ не само далеко
да не могу попасть
на гузнѣ помаленку ползу
кое как ꙇ доползъ до своея конуры
у двереи лежу
промолыть не могу
а ѿворить двереи не могу же
ко утру уже встали уразумѣвъ
протопопица втащила меня бытто мертвова в ызбу
жажда мнѣ велика
напоила меня водою разболокши
два еи горя бѣднои в ызбѣ стало я да корова немощная
толко у нас ꙇ животов было
упала на водѣ под ледъ
ꙇзломав ся умирает в ызбѣ лежа
в двацети в пяти рублях сия нам пришла корова
робяткам молочка давала
црв҃на ꙇрина михаилова ризы мнѣ с москвы ꙇ всю службу в тоболескъ прислала
ꙇ пашковъ на црк҃внои ѡбиход взявъ мнѣ в то число коровку ту было дал
кормила с робяты год другои
бывало ꙇ сосною ꙇ с травою молочка тово хлебнешъ
так лехче на брюхе
плакавъ жена бѣдная с робяты зарѣзала корову
ꙇ истекшую кровь ꙇс коровы дала наиму казаку
ꙇ ѡнъ проволок мою с рыбою нарту
на ѡбѣде я едше грѣх ради моих подавил ся
другая мнѣ смерть
с пол часа не дышалъ наклоня с прижавъ руки сидя
а не кусомъ подавил ся но крошечку рыбки положа в ротъ
вздохнулъ воспомянувъ смерть яко ничто же чл҃вѣкъ в житїи семъ
а крошка в горло ꙇ бросила с
да и задавила
колотили много в спину
да и покинули
не вижу ужъ ꙇ людеи
ꙇ памяти не стало
ѕѣло горко
горко в то время было
еи горка смерть грѣшному чл҃вѣку
дочь моя агрепѣна была невелика
плакавъ на меня глядя много
ꙇ никто ея не учил
робенокъ розбѣжав ся локтишками своими ударила с в мою спину
ꙇ крови печенье ꙇз горла рыгнуло
ꙇ дышат сталъ
болшие промышляли надо мною много
ꙇ без воли бжїи не могли ничево здѣлат
а приказал бг҃ъ робенку
ꙇ ѡнъ бг҃омъ подвизаем пророка ѿ смерти ꙇзбавил
гораздо невелика была
промышляет ѡколо меня бытто болшая яко древняя ꙇюдифь ѡ израили ꙇли яко есвирь ѡ мардохѣе своем дядѣ ꙇли девора мужеумная ѡ варацѣ
чюдно гораздо сие старецъ
промыслъ бж҃їи робенка наставил пророка ѿ смерти ꙇзбавит
дн҃и с три у меня ѕѣлень горкая ꙇз горла текла
не могъ ни есть ни говорит
сие мнѣ наказание за то чтоб я не величал ся пред бг҃ом совѣстию своею что напоил меня сред ѡзера водою
а то смотри аввакумъ
ꙇ робенка ты хуже
ꙇ дорогою было ꙇдучи ꙇсчезнул
не величаи ся дурак тѣмъ что бг҃ъ сотворит во славу свою чрез тебя какое дѣло прославляя свое прест҃ое ꙇмя
ему слава подобает гд҃у нашему бг҃у а не тебѣ бедному худому чл҃вѣку
есть писано во пророцѣхъ
тако гл҃ет гд҃ь
славы своея ꙇному не дам
сие реченно ѡ лжехристах нарицающих ся бг҃омъ ꙇ на жиды не исповѣдающих х҃а сн҃ом бжїимъ
а инъдѣ писано
славящия мя прославлю
сие реченно ѡ ст҃ых бж҃їих
его.же хощет бг҃ъ того прославляет
вотъ смотри безумнѣ
не сам себя величаи
но ѿ бг҃а ѡжидаи
какъ бг҃ъ хощетъ так ꙇ строит
а ты су какои ст҃ои
ꙇз моря напил ся
а крошкою подавил ся
толко б бжїим повелѣнием не робенок ѿ смерти ꙇзбавил ꙇ ты бы что червь
был
да и нѣтъ
а величаес ся гряз худая
я су бѣсов изгонял
то се дѣлал
а себѣ не могъ помощи толко бы не робенок
ну помни же себя что нѣтъ тебя ни со што аще не гсдь что сотворит по млсти своеи
ему ж слав
ѡ сложенїи перъсть
всякому убо правовѣрну подобаетъ крѣпко перъсты в рукѣ слагая держати ꙇ крестити ся а не дряхлою рукою знаменати ся с нерадѣнием ꙇ бѣсов тѣшит
но подобает на главу ꙇ на брюхо ꙇ на плеча класть рука с мл҃твою еже бы тѣло слышало ꙇ умомъ внимая ѡ сих таинах крсти ся
таины таинам в руке перъсты ѡбразуютъ
сице разумѣи
по преданию ст҃ых ѿц҃ь подобаетъ сложити три перъста великїи ꙇ мизинец ꙇ третїи подлѣ мизинаго
всѣхъ трехъ концы вкупе
се являет триꙇпостасное бжство ѿц҃а ꙇ сн҃а ꙇ ст҃аго дх҃а
таже указателныи ꙇ великосреднїи два сия сложити
ꙇ единъ ѿ двухъ великосреднїи мало наклонити
се являетъ хв҃о смотрение бжства ꙇ чл҃вѣчества
таже вознести на главу
являаетъ умъ нерожденныи
ѿц҃ъ роди сн҃а превѣчнаго бг҃а прежде вѣкъ вѣчныхъ
таже на пупъ положити
являет воплощение х҃а сн҃а бж҃ия ѿ ст҃ыя бг҃оѿроковицы м҃рїи
таже вознести на правое плечо
являет хв҃о вознесение ꙇ ѡ десную ѿц҃а сѣдѣние ꙇ праведных стояние
таж на лѣвое плечо положити
являет грѣшных ѿ праведных ѿлучение ꙇ в муки прогнание ꙇ вѣчное ѡсуждение
тако научиша нас перъсты слагати стїи ѿц҃ы мелетїи архиепскпъ антиѡхїискїи ꙇ ѳеѡдоритъ блж҃ныи епскпъ киринѣискꙇи ꙇ петръ дамаскинъ ꙇ максим грекъ
писано ѡ семъ во многих книгах по ѱалтырях ꙇ в кирилове ꙇ о вѣре в к҃нге ꙇ в максимове кн҃ге ꙇ петра дамаскина в кн҃ге ꙇ в житье мелетиеве
вездѣ единако ст҃їи ѡ таинѣ сеи по вышереченному толкуютъ
ꙇ ты правовѣрнѣ назидая себя страхом гсднимъ прекрстя ся ꙇ падъ поклони ся главою в землю
се являетъ адамово падение
егда же восклонис ся се являет хв҃ым смотрением всѣхъ нас востание
гл҃и млт҃ву сокрушая свое сердце
гси ꙇс҃е х҃е сн҃е бж҃їи помилуи мя грѣшнаго
таже твори по уставу ꙇ метание на колѣну какъ црк҃вь прежде держала
ѡпираи ся руками ꙇ колѣнми
а главу до земли не доводи
такъ никонъ черныя горы ꙇгуменъ повелѣвает в своеи кн҃ге творити метания
всакому своя плоть пометати пред бго҃мъ подобаетъ без лѣности ꙇ без гордыни во црк҃ви ꙇ в дому ꙇ на всяком мѣсте
ꙇзряднее же в великїи постъ томить плоть своя по уставу да не воюетъ на духъ
в празники же ꙇ в суботы ꙇ в нд҃ли просто молим ся стояще
поклоны по уставу творим поясные ꙇ в цр҃кве ꙇ в кѣлье ꙇзравняюще главу противъ пояса понеже празника ради не томим плоти метанием
а главу наклоняем в пояс без лѣности ꙇ без гордыни гсду бг҃у ꙇ творцу нашему
субота бо есть упокоения днь
в он же гсдь почи ѿ всѣхъ дѣлъ своихъ
а нд҃ля всѣхъ нас востание воскресения ради
тако же ꙇ празники радосно ꙇ дх҃вно веселяще ся торжествуем
видиш ли бг҃олюбче какъ у ст҃ых тѣхъ положено розводно ꙇ спасително ꙇ покоино
не какъ у н҃нѣшных антихристова духа
ꙇ в великои постъ метания на колѣну класть ѡкаянные не захотѣли гордыни ꙇ лѣности ради
да что сему конецъ будетъ
развѣ умерши станут кланят ца прилѣжно
да мертвые уже на ногах не стоят ꙇ не кланяют ся
лежатъ всѣ
ꙇ ѡжидаютъ ѡбщаго востания ꙇ противо дѣлъ воздаяния
а мнѣ видят ся равны уже ѡнѣ мертвецам тѣмъ
аще ꙇ живи сут но исполу живи
но дѣла мертвечия творят
срамно ꙇ гл҃ати ѡ них
ѡнѣ жо бѣдные мудръствуютъ трема перъсты крстит ца болшои ꙇ указателныи ꙇ великоисреднїи слагая в троицу
а не вѣдомо в какую
болшо в ту что во апоколеѱисе пишет ꙇванъ бг҃ословъ змїи звѣрь лживыи пророкъ
толкование
змїи гл҃ет ся дияволъ
а лживыи пророкъ учител ложнои папа ꙇли патриархъ
а звѣрь цр҃ь лукавои любяи лесть ꙇ неправду
сия три перъста предал фармос папа римъскои
блгословлял ꙇ крстилъ ся ими
ꙇ по нем бывыи стефанъ седмыи папа выкопавъ поругал ево
перъстъ ѿсѣкше бросилъ на землю
ꙇ разступила ся земля
ꙇ пожре персть
таже ѿсѣкше другїи бросилъ
ꙇ бысть пропасть велика
потом ꙇ третии ѿсѣкши бросил
ꙇ иззыде ꙇз земли смрад лютъ
ꙇ начаша люди ѿ смрада ꙇздыхати
стефан же велѣл ꙇ тѣло фармосово в тиверь реку кинути
ꙇ сложа персты своя по преданию блг҃ословил пропасть
ꙇ сниде ся земля по прежнему паки
ѡ сем писано в лѣтописце латынском ѡ вѣрѣ кн҃га указуетъ лѣтописецъ которои
но аще ревнитель стефанъ ꙇ ѡбличилъ сию триперъсную ерес а ѡднако римляне ꙇ до н҃нѣ трема персты крстят ся
потом ꙇ полшу прелстили
ꙇ вси ѡкресныя рѣши немец ꙇ серби ꙇ албанасы ꙇ волохи ꙇ греки вси ѡболстили с
а н҃нѣ ꙇ наша рус ту же три перста возлюбила предание никона ѿступника со дьяволомъ ꙇ с фармосом
еще же ꙇ новои адовъ пес выскочил ꙇз безны в греках дамаскинъ ꙇподдьиякон безимянник
ꙇ предал безумным грекам тѣ.же три перста
толкует за троцу ѿсѣкая вочл҃вѣчение хв҃о
чему быть
выблядок того.же римскаго костела брат никону патриарху
да там же в греках какои то сказываютъ протопоп малакса архиереѡмъ ꙇ ереѡмъ бл҃гословлят рукою повелевает нѣкако странно сложа персты ꙇс҃ х҃омъ
все дико
у давешняго врага вочл҃вѣчения нѣтъ
а у сего малаксы ст҃ыя троцы нѣтъ
чему быть
время то пришло
нѣкѣмъ им ꙇграт аже не бг҃омъ
да что на нихъ ꙇ сердитоват
писаное время пришло
ꙇпполитъ ст҃ыи ꙇ еѳремъ сиринъ ꙇздалеча уразумѣвъ ѡ семъ времени написали сице
ꙇ дастъ имъ скверныи печат свою за знамение спасителево
се ѡ трехъ перъстах реченно
егда сам себя волею своею печатает трема персты таковаго умъ тѣменъ бывает
ꙇ не разумѣвает правая
всегда помрачен печати ради сея скверныя
еще же ꙇ другое писание
ꙇ возложитъ им скверныи ꙇ мерскїи ѡбраз на чело
се писано ѡ архиереиском блгословениї еже малакса предал
ѿ разумѣющих толкует ся
ꙇдолъ в руке слагая на чело возлагаютъ еже есть мерскїи ѡбраз
да будутъ ѡнѣ прокляти со своим мудрованиемъ развращеннымъ
тотъ такъ
другои ꙇнакъ
сами в себѣ несогласны враги крста хв҃а
мы же держим ст҃ыхъ ѿц҃ъ предание мелетїя ꙇ прочих неизмѣнно
якоже знаменуем ся пятью перъсты тако же ꙇ бл҃гословляемъ пятью перъсты во х҃а ꙇ во ст҃ую троцу слагая по вышереченному какъ стїи предаша
ꙇ при ц҃рѣ ꙇване бывыи в москвѣ помѣстныи собор так же персты повелевает слагати якоже феѡдорит ꙇ мелетїи ꙇ петръ ꙇ максим грек научиша пятю персты крстити ся ꙇ бл҃гословляти
тамо на соборѣ быша знаменосцы гурїи ꙇ варсонофїи ꙇ филиппъ руския чюдотворцы
ꙇ ты правовѣрне без сомнѣния держи предание ст҃ых ѿц҃ъ
бг҃ъ тебя блгословит
умри за сие
ꙇ я с тобою же долженъ
станемъ добре
не предадимъ блговѣрия
не по што нам ходитъ в персиду мучит ця
а то дома вавилонъ нажили
слава ѡ семъ х҃у сн҃у бж҃ию со ѿц҃емъ ꙇ со ст҃ымъ дх҃ом н҃нѣ ꙇ прсно ꙇ во вѣки вѣком амин
ну старецъ моево вякания много веть ты слышалъ
ѡ имени гд҃ни повелеваю ти
напиши ꙇ ты рабу тому хв҃у какъ бц҃а бѣса тово в руках тѣхъ мяла ꙇ тебѣ ѿдала
ꙇ как муравьи те тебя за таиное тъ удъ ели
ꙇ как бѣс отъ дрова те сожег
ꙇ как кѣлья та ѡбгорѣла а в неи все цѣло
ꙇ как ты кричал на н҃бо то
да и ꙇное что помниш
служаи ж что говорю
не станеш писат такъ я ѡсержу с
у меня любил слушат
чево соромїт ца
скажи жо хотя немношко
апстли павел ꙇ варнава на соборѣ сказывали ж во еросалимѣ пред всѣми елика сотвори бг҃ъ знамения ꙇ чюдеса во языцех с нима
в дѣянꙇих зач л҃ ѕ
ꙇ м҃ в зач
ꙇ величаше ся ꙇмя гсда ꙇс҃а
мнози же ѿ вѣровавших прихождаху ꙇсповѣдующе ꙇ сказующе дѣла своя
да ꙇ много тово наидет ся во апстлѣ ꙇ в дѣянїи
сказываи
не бо с
лише совѣсть крѣпку держи
не себѣ славы ꙇща говори но х҃у ꙇ бц҃е
пускаи рабо тъ хв҃ъ веселит ся чтучи
а мы за чтущих ꙇ послущающихъ станемъ бг҃а молит
какъ умремъ так ѡнѣ помянут нас
а мы ихъ там помянем
наши ѡнѣ люди будут там у х҃а а мы их во вѣки вѣкомъ аминь
ѿ гостѧтꙑ къ васильви
ѥже ми отьць даѧлъ и роди съдаѧли а то за нимь
а нꙑнҍ водѧ новѹю женѹ а мънҍ не въдасть ничьтоже
избивъ рѹкꙑ пѹстилъ же мѧ а инѹю поѧлъ
доеди добрҍ сътворѧ
ѿ бориса ко ностасии
како приде сѧ грамота тако пришли ми цоловҍкъ на жерепцҍ зане ми здҍсе дҍлъ много
да пришли сороцицю
сороцицҍ забꙑле
грамота ѡтъ жизномира къ микѹле
кѹпилъ еси робѹ плъскове
а нꙑне мѧ въ томъ ѧла кънѧгꙑни
а нꙑне сѧ дрѹжина по мѧ порѹчила
а нꙑне ка посъли къ томѹ мѹжеви грамотѹ ели ѹ него роба
а се ти хочѹ
коне кѹпивъ и кънѧжъ мѹжъ въсадивъ та на съводꙑ
а тꙑ атче еси не възалъ кѹнъ техъ а не емли ничътоже ѹ него
ѿ есифа к ънфиму
чтъ пришле ѿ маркь к тобҍ людии ѡлькса или къ жене мъѥи ѿвҍцаи ѥму такъ
какъ ѥси дъкънчалъ марке съ мнъю мнҍ вꙑѥхати на петръво дн҃е к тобҍ и росмътрити сьла своѥгъ
тъбҍ ръже свъѧ снѧти
а мнҍ накладꙑ твоѥ дати
а истина дана
а четъ ѡмьшҍ пришлю и вꙑ имъ къне мъи голубꙑи даите съ людми да те съхҍ не кладе
а не възме и вꙑ во стадъ пустите педъ людми
пусти на немъ тѧжѧ а не на мнҍ
а ѧзо сѧ саме с нимо ꙋведаю
п]о[клҍп]ает[ь сего м҃:ми рҍзанами
а замъке кҍле
а двьри кҍлҍ
а господарь въ не тѧжҍ не дҍе
а продаи клеветьника того
а ѹ сего смьръда въз[ѧти] еп҃ѹ
смьрьди побити клеветьник[а
г]р[амота] ѡ[тъ гю]р[ьг]ѧ к[ъ о[ть]чеви и къ матери
продавъше дворъ идите же сҍмо смольньску ли кꙑевѹ ли
дешеве ти хлебе
али не идете а присъте ми грамотичу сторови ли есте
поколоно ѡ гаврили ѡ посени ко зати моемѹ ко горигори жи кѹмѹ и ко сестори моеи ко ѹлити чо.би есте поихали во городо ко радости моеи а нашего солова не ѡставили
да бого вамо радосте
ми вашего солова вохи не ѡсотавимо
ѿ мирслава к олисьеви ко грицинѹ
а т]ѹ т]и вънидьте гавъко полоцанино
прашаи его кодь ти на господь витаеть
ать ти видьло како ти бꙑло ѧ ивана ѧлъ постави и҃ пьредъ людьми како ти взмоловить
ѿ домагости къ хотҍнѹ
ҍзьскҍ роздрѹбили полъ пѧта.десѧте гривьнъ
да ѧзъ ти тѹ сҍжѹ
а вълъчинѹ си посъли мѹжь инъ
ѿ сьмъка къ кѹлотъкҍ
оже то ѥси казале несъдҍ вҍверичь тихъ дҍлѧ коли то еси приходиле въ рѹсь съ лазъ[в]къмъ тъгъдъ възѧле ѹ мене лазъвке переѧславьлҍ
ѿ василѧ къ ростих[ѫ
продаите половъи конь
а ризьи кърините въ [х]лҍвъ
а бѫръръи напишите
нарѧдите же мѫжь
въложите же д҃ рзнҍ
несъдицеви полъ пѧтҍ рҍза[нҍ
а мъ]нҍ еси въдале дъвҍ кѹнҍ
цьто же за м[ъною твориши [за] мъною осмь кѹнъ и гривьна
поиди же въ горо[дъ
мо]гѹ сѧ съ тобою ѧти на водѹ
ѿ моисе]ѧ ко спирокѹ
оже ти не возѧло матее капи воложи ю со прѹсомо ко мне
ѧзо ти олово попродале и свинеце и клепание вохо
ѹже мне не ехати во сѹжедале
воскѹ кѹпленꙑ г пи
а тобе поити сѹда
воложи олова со цетꙑри безмене полотенеца со дова цереленаѧ
а кѹнꙑ прави со.проста
ѿ братѧтҍ къ нежилѹ
поиди сѹнѹ домовь
свободне еси
паки ли не идеши а послѹ н тѧ ѧбьтьникъ
ѧ заплатиль к҃ гр҃внъ
а тꙑ свбонь
ѿ ане покло ко климѧте
брате господине попецалѹи о моемо орѹдье коснѧтинѹ
а нꙑне извета емѹ людеми како
еси возложило порѹкѹ на мою сестрѹ и на доцерь еи
назовало еси сьтрѹ мою коровою и доцере блѧдею
а нꙑнеца ѳедо прьехаво ѹслꙑшаво то слово и вꙑгонало сетрѹ мою и хотело потѧти
а нꙑнеца господине брате согадаво со воелавомо молови емѹ тако
еси возложило то слово
такоко доведи
аже ти возомолови коснѧтино дала рѹкѹ за зѧте тꙑ же браце господине молови емо тако
оже бѹдѹ люди на мою сьтрѹ оже бѹдѹ люди при комо бѹдѹ дала рѹкѹ за зѧте то те ѧ во вине
тꙑ пако брате испꙑтаво которое слово звело на мѧ и порѹкѹ а бѹдѹ люди на томо тобе не сетра а мѹжеви не жена
тꙑ же мѧ и потени не зерѧ на ѳедора
и даѧла моѧ доци кѹнꙑ людеми с ꙑзветомо
а заклада просила
и позовало мене во погосто
и ѧзо прехала оже оно поехало проце а рекѧ тако
ѧзо солю д҃ дворѧно по гривене сьбра
покланѧние ѿ ефрҍма къ братѹ моемѹ исѹхиҍ
не распрашавъ розгнҍва сѧ мене
игѹмене не пѹстиле
а ѧ прашалъ сѧ нъ посълалъ съ асафъмь къ посадьникѹ медѹ дҍлѧ
а пришьла есвҍ оли звонили
а чемѹ сѧ гнҍваеши
а ѧ вьсьгда ѹ тебе
а соромъ ми оже ми лихо мълвлѧше
и покланѧю ти сѧ братьче мои то си хотѧ мълви
тꙑ еси мои а ѧ твои
ѿ нҍжеке ко завидꙋ
чемѹ не восолеши чето ти есемо водала ковати
ѧ дала тобҍ а нҍжѧтҍ не дала
али чимо есемо виновата а восоли отроко
а водале ми еси хамече
а чи за то не даси а восоли ми вҍсть
а не сестра ѧ вамо оже тако дҍлаете
не исправить ми ничето.же
а во три колотокҍ вокꙋе
то ти д҃ золотьникҍ во кольцю тию
покланѧние ѿ харитание ко съѳии
ежь то т]и есьмь посълѧлѧ г҃ резане михальви на повои да же ти въдаль
да молю ти сѧ госъпоже ка моѧ да посълъ во.борожь и рꙑбиць вꙑдаль ти
и целѹю тѧ
покланѧние ѿ домажира ко ѧковѹ
ѧ ѹ тебе слꙑшѹ цето тꙑ моловише
оце е тобе н[е].годена а попровади ко моне сестрѹ
азъ бꙑле лони наделиле а нꙑне бꙑхо посолале
а нꙑне слꙑшю боленѹ сестрѹ
оце ю б҃о поемете а присоли соно ко моне со ее знатебою оте побѹде сꙑно у мене а ѧ сѧ имо потешѹ и посолю ю опѧте во городо
пакꙑ ли не ѹправише того а ѧ тѧ передамо свѧтее богородице ко нее.же еси заходиле роте
покланѧние ѿ ѧнокҍ со сьлѧтою ко ѧринҍ
хоцьть ти твоего дҍтѧтиць
о св҃то жь ти еҍ хоцць
ажь хоцьши во.брозҍ жь седь бꙋди
и ѧла есмо сѧ емꙋ по рꙋкꙋ ѧко тꙑ си мловила емꙋ тꙑ дни
придьши
томо дни поимꙋ
и нҍ ли ти тамо повоица а крьвоши присоли
а кодь ти мнҍ хльбь тꙋ и тобҍ
ѿ павъла из ростова къ братонҍжъкѹ
аже то лодиѧ присълана кꙑѧнинѧ обҍсти ѫ кънѧзѹ да ти не бѹде присловъѧ ни тобҍ ни павълови
къ тобҍ тришьдъ
а въ сю недҍлю цьтъ до мьнь зъла имееши оже е[с]и къ мънҍ н[ь при]ходилъ
а ѧзъ тѧ ес мҍла акꙑ братъ собҍ
ци ѹже ти есмь задҍла сълюци
а тобҍ вҍдҍ ѧко есть не.годьнъ
аже бꙑ ти годьнъ то [из] оцью бꙑ сѧ вꙑтьрьго притькль
ци ти бѹдѹ задҍла своимъ бьзѹмьемь аже ми сѧ поцьньши насмихати а сѹдить б҃ъ [и] моѧ хѹдость
ѿ дроцили ко поникаропу
куплено ти рожи ѡсми.на.дсѧте полушоко
а пешеници е полушоко
а нинѧ намово нету
а бес куно не везюте
любо же присли кунꙑ любо же а смолови с кꙑмо любо е седе тите приеха возмете
а куплено по полу гривни роже
а пешеница по сороку бес куни
а на кони пришили ми в гривни серебра
а ѧ муже небогатое кланѧю сѧ
нама ти хотѧ ти по и҃ куну и по мородоки
грамота отъ їли ї отъ дъмитра пльсковѫ ко либинѫ ко мостокҍ
то ти мѧтьль въ поло гривьнҍ
ложьнике въ цетꙑри кѫнҍ
юбрѫсе въ трьї кѫнҍ
заѧле еси ѹ тьше трьї кѫнҍ
а въ томь шесть кѫно присъли
присъли же мою ї малѫю нитокѫ
ҍли не присолеши а рѫти тѧ хоцѫ
се илько пок[л.епали т]и мѧ
а въходить мѧ погосте ротҍ
а не виновате есьмъ ни вҍк[ъ]шею
а посъли отрокъ на погостъ пер]е[дъ кꙑмъ бѹдеш]и въд[а]ле
грамота ѿ л]юдьславъ хотҍнѹ
присъли ми вҍверичҍ
оже ти свҍнѧ не пѹстѧ а присъли
ѿ кюрика и ѿ герасима к аноѳимѹ
про белѹ оже ѥсте не стороговале
то прислите со.проста занода ѹ насо кѹплѧ есте беле
а про себе
оже бѹдьше порожне то бѹди к намо
а намо ксиноѳоноте измакле
а про сеи человеко
мꙑ ѥго не знаѥмо
а во томо божеꙗ волѧ и твоꙗ
ѿ носъка къ мҍстѧтҍ
заожеричъ отрокъ лони крили
сѹжъдалъцъ ходѹтиничъ възъми довҍ гривънҍ на намъ
сь грамота ѿ ѧриль ко онание
въ волости твоеи толико вода пити в городищѧньх
аже хоцьши ополош дворѧно абꙑ ша нь пакостил
ѿ радослава ко хотеславѹ
възми ѹ прасъла в҃ гривене и е҃ кѹно
ѧкове брате еби лежѧ ебехото аесово
поклонъ ѿ ностасьи къ гн҃у къ моѥи къ бъратьи
ѹ мене бориса в животҍ нҍтъ
какъ се гс҃до мною попецалуѥте и моими дҍтми
воспросилҍ правищикҍ оманта ростѧгале сь фипе с ꙑваномъ стоикомъ
виделе ѥсмь и цюле промежи филипомъ и ваномъ
дале филипе стоику г҃ рублҍ серебромъ и з҃ гривенъ кунъ и конь
а увҍдаѥт сѧ стоике в вири и с посадникомъ и с сочкꙑми
а то сѧ диꙗло сь седнҍ во велики дн҃ь
а то диꙗло сь на погостҍ на торгҍ
поклонъ ѿ шижнѧнъ и ѿ братиловиць гн҃у ꙗкову
поѥди гн҃е по свою верешь да ть гн҃е не гнеѥ
а нꙑнеца ѥсме гн҃е погибли
верешь позѧбла
сҍꙗти гн҃е не чего
а ѥсти такоже не чего
вꙑ гн҃е промежю собою исправꙑ не учините а мъ промежю вами погибли
поклонъ ѿ смена к невҍстъкҍ моѥ
аж[е будешь не помина[л]а ино у тебе солоду бꙑло
а солодъ ржанꙑи в потклҍтҍ
и тꙑ возми колобью
а мукҍ колко надобь
и тꙑ испеки в мҍру
а мѧсо на сҍньникҍ
а цто рубль дать игнату и тꙑ даи
поклонън ѿ смена ѿ ц]иха к сидору
какъ имешь продавать и тꙑ даи намъ ржи на полтину какъ людомъ поцнешь давать
а граммота к тобҍ с моимъ дҍтиною
поклонъ ко юрью и к миѯсиму ѿ всихъ сиротъ
цто ѥси даль намъ за клуцка за насъ не стоть
насъ продаѥть
и окрадони ѿ ного ѥсми
а лежи ни ѿ ного не ѿѥзде да
а ми ѥсми в томъ погибли
аже ѥму будьть сидить намамъ сили ниту сидити
а да намъ смирного чл҃вка
а на томъ тобҍ цоломъ
покланѧние ѿ игѹмение къ офросение
присли привитъкѹ и повои
ци ти многи повои а присли и до е҃ти повои
а ѧ нѹгене пецалѹ сѧ цереницами
постригати въборозе
томѹ даи попꙑтаи есте ли мафеї ѹ манастꙑри
ѿ савꙑ покланѧнее къ братьи и дрꙋжине
оставили мѧ бꙑли людье
да остать дани исправити бꙑло имъ до сени а по первомꙋ пꙋти послати и отъбꙑти проче
и заславъ захарьѧ въ в[ҍ]ре ꙋроклъ
не даите савҍ ни одиного песцѧ хотѧ на нихъ емати
самъ въ томь
а въ т]омь ми сѧ не исправилъ въборзҍ
ни къ вамъ ни т]ꙋ ти бꙑлъ
а въ томь есмь осталъ
по.томь пришли смерди
ѿ аньдрҍѧ мꙋжь приѧли
и дане ѿѧли людье
и осьмь вꙑсѧгла что о тꙋдоре
порозꙋмҍите братье емꙋ даче что въ с[е емꙋ състане тѧгота тамъ и съ дрꙋжиною егъ
а се[л]ечѧномъ свомъ къ[н]ѧз[ь самъ отъ в]олокꙋ и отъ м]ъс[т]ҍ ꙋчѧстокҍ водале
а[ч]е ли ти брат[ь]е винꙑ л[ю]дье на мѧ не ищꙋ[ть а до[вҍд]ок[а бꙋд[е то же нꙑнеца радъ бꙑхъ послале грам]о[тꙋ
ѿ рьмьшҍ покланѧнье къ климѧ[тҍ и къ павьл[ꙋ
б҃ дҍлѧ котореи любо потрѹди сѧ до владꙑчҍ
съка[ж]ита владꙑчҍ мою обидѹ и мои бои желҍза
а ѧ емоу не дълъжьне ничимъже
и молю ва сѧ
покланѧние ѿ данила ко брату к ꙑгнату
брать попецѧли сѧ о мне
хожю ти наго
ни мѧт[л]ѧ ни иого цого
а прислꙑ мѧтьле рудаво а седе кунꙑ дам[о
а сомеци колико даси на сукне
а госпожа не придала
а уомилоседри с]ѧ брать
дае ми место зади
не на цеме сѧ кормити
и кланѧю ти сѧ
Ѿ созданїи ц҃рѧграда въ визанʼтїи
в лѣто ҂е҃ ѡ҃ г҃ Црствоующꙋющꙋ в римѣ б҃госъдѣтелномꙋ великомꙋ констѧнтинꙋ флавїю съ тʼщанїемъ великым ѿвсюдꙋ събравъ ѡземʼствованных хрстїан и началъ оукреплѧти и разширѧти вѣрꙋ хрстїанʼскꙋю ц҃ркви б҃жїѧ оукрашати а иныѧ преславно въздвизати а идолы съкрꙋшати и домы ихъ въ славꙋ божїю превращати
и к ткомоу законы многы оустави оуч҃тли ꙗко идолʼскїа капища с҃тлемъ х҃вымъ и хрстїаномъ точїю владѣти и радѣти в средꙋ ж и в пѧтокъ постити сѧ стрстеи ради х҃выхъ а в ндлю празновати въскрснїѧ ради хсва жидомъ жрътвы ѿнюдꙋ же не творити и на распѧтїе не ѡсꙋжати никогоже нечестїа ради крста х҃ва и рабъ не покоупати никомоуже ѿ нихъ и на златницехъ ѡбразы писати
и быс радость велїа повсюдꙋ хрстїаном
Създанїе ц҃рѧграда ц҃рмъ конʼстѧнтином
Въ г҃і лѣто црства єг съвѣтомʼ б҃жїимъ и подвизанїемъ въсʼхотѣ градʼ създати во имѧ свое
и посла моужеи мдрыхъ въ асїю и вʼ лѷвїю и вь европїю на взысканїе и на изʼбранїе нарочита и преславна мѣста на създанїе таковаго града
ѡнѣмʼ же възʼвратившим сѧ и сказывахꙋ ц҃рю различнаѧ мѣста преславна
но наипаче похвалиша емꙋ македонїю
ѡнемʼ же болʼма прилежаше мысль на траадꙋ идѣ.же и всемирна побѣда быс грекомъ на фрѧгы
и сице помышлѧющꙋ ц҃рю въ д҃ни и в нощи слыша во снѣ гл҃съ
въ византїи подобаеть конʼстѧнтинꙋ граду създати сѧ
абїе ц҃рь вʼзбꙋдив сѧ ѿ сна въскорѣ посылает въ визанʼтїю магѷстровъ и градʼскыхъ дѣлателеи и готовити мѣсто
самʼ же ц҃рь ѡстави в римꙋ кесари два с҃на своѧ конʼстꙋ и конʼстѧнʼтина а с҃новʼца своѧ доманʼта во вретанїю
и поиде ц҃рь с м҃трїю своею еленою въ византїю
с нею же взѧлъ и женꙋ свою ц҃рцꙋ маѯимьѧнꙋ дʼщерь диѡклитїана царѧ и с҃на своего конʼстѧнʼтина и зѧтѧ своего лѷкинїа і два брата своѧ далʼмата и конʼстѧнтиѻна и далʼматова с҃на далмата же и конʼстѧнʼтиновыхъ два с҃на галꙋѧ и оулїана
и пришед въ визанʼтїю видѣ на томъ мѣстѣ з҃ горъ и глꙋшиць морʼскыхъ много
и повелѣ горы рыти и нижнаѧ мѣста наплънѧти а на глꙋшицахъ столʼпы каменʼныѧ ставити и на них своды сводити и рнѧти мѣста
а самъ ц҃рь въ визанʼтїи пребываше егда же оуготоваша мѣста
собра ц҃рь велможь и мегистанъ сїи.рѣчь земʼскыхъ кн҃зеи и магыстровъ
и начаша оумышлѧти како быти стѣнамъ и стрѣлницам и вратомъ градскым
и повелѣ размѣрити мѣсто на г҃ оуглы на всѣ страны по з҃ верʼстъ
тако бо бѣ мѣсто междоу двꙋ морь чернаго и бѣлаг
Знаменє
Се ѕмѣи внезаапꙋ вышед из норы потече по мѣстꙋ
и абїе свыше ѡрел спад ѕмїа похвати и полетѣ на высотꙋ
ѕмѣи же начать оукреплѧти сѧ вʼкроугъ ѡрʼла
ц҃рь же и вси люде бѧхꙋ зрѧще на ѡрла и на ѕмїа
ѻрелʼ же възлетѣ изъ ѻчїю на длъг часъ и пакы ꙗви сѧ низълетѧща понеже ѡдолѣнъ быс ѿ змѣѧ
людїе же текше ѕмѣѧ оубиша а ѡрла изымаша
и быс ц҃рь въ оужаси велици
и зозвавъ книжникы и мдреци сказа имъ знаменїе
они же поразʼсꙋдивъ скаша ц҃рю
сїе мѣсто седмохлъмныи наречет сѧ и прославит сѧ и възʼвеличить сѧ въ всеи вселенʼнѣи паче инѣхъ градовъ
но понеже станеть междоу двꙋ мор и бїенъ боудеть влънами морскыми поколебимъ боудет
ѡрелъ єс знаменє хрстїанʼское а ѕмѣи знаменє безсерʼменʼское
и понеже ѕмѣи ѡдолѣ ѻрʼла ꙗвлѧетъ ꙗко безсерменьство ѡдолѣетъ хрстїанʼствомъ
а понеже хртїане ѕмеѧ оубиша а ѻрла изымаша ꙗвлѧетъ ꙗко послѣдокъ пакы хрстїанʼство ѡдолѣет безʼсерменʼства
и седмахолʼмнаг прїимꙋть и в немъ въц҃рѧт сѧ
великїи же конʼстѧнтинъ ѡ семʼ възмꙋти сѧ ѕило но ѡбаче словеса ихъ повелѣ написати
а магыстровъ и градʼскыа дѣлатели раздели на двое
и единои странѣ повелѣ размѣрити градскїе стѣны и стрѣлници и нача градʼ дѣлати
а дрꙋгои странѣ повелѣ размѣрити оулици и площади на римʼскои ѻбычаи
и тако начать дѣлати ц҃ркви б҃жїа и дворы црскїа и иные домы славны велможамъ и мегыстаном и всѣмъ сановником и воды сладкы приводити
вʼ з҃е же лѣто видѣ ц҃рь мало живꙋщихъ въ градѣ зане великъ бѣ ѕило
и тако сътвори
присла из рима и ѡточныхъ стран събравъ дославныхъ велможь и мегистанъ и сановников съ множствомъ люди
и тꙋ приведе и домы велїа създавъ и дас имъ въ градѣ жити съ строенїемъ велїем и ц҃рьскїа чины ꙗко своѧ домы и ѡч҃ьстʼва имъ забыти
създа же ц҃рь полатꙋ велїю иподромꙋ предивнꙋю и два полѧ оустрои сїи.рѣчь оулици покровены на торгованїе
и назва градʼ новыи римъ
потомʼ же създа ц҃ркви преславныа с҃тыа софѣа и с҃тхъ апслъ и с҃тыа ирины и с҃тго мокїа и с҃тго архаг҃гла михаила и иныа мнози
постави же ѡнъ пречюдныи стлъпъ багрѧнъ его.же из рима принесен моремъ треми лѣтъ до ц҃рѧграда зане великъ бѣ ѕило и тѧжекъ
ѿ морѧ до торʼгꙋ лѣтомъ единымъ приненъ быстʼ
и ц҃рю часто приходѧщꙋ и злато много дающе людемъ бреженїа ради
и положи ѻснованїа в҃і кошь ихʼ.же блсви х҃с и ѿ древа чстнаго и с҃тхъ мощеи на оутверʼженїє и съхраненїе предивнаго и единогкаменʼнаго ѡного стлъпа
и поставль на немъ кꙋмиръ еже принесе ѿ сл҃нчнаго града фрꙋгїискаго имоущаго на главѣ з҃ ключ
також и иныѧ вещь предивныи достохвалныи принесе изо многыхъ градов и странъ
преоукрасивъ град възда емꙋ честь велїю ѡбновленїемъ праздникы и тръжествы великыми на многїе д҃ни
и тако ꙋстави да с зоветь град тъ ц҃рмъградомъ
и быс радость велїа въ всѣх людех
д҃немʼ же миноувшимъ пакы ц҃рь съ патрїарʼхомъ и съ с҃тли събра весь с҃щнʼническїи чинъ тако и весь синьгʼклитъ црскїи
и множество нардоу сътвориша литѷю молʼбы моленїемъ дающе хвалꙋ и б҃лгодаренїе всемогоущеи и живоначалнѣи троци оц҃ю и с҃нꙋ и с҃тмꙋ д҃хꙋ и прчстые б҃гом҃тре
и предаша градʼ и всѧ чины людʼскїе в роуцы всес҃тїи влдчци б҃ци ѡдигѷтрїе сїи.рѣчь наставници г҃люще
ты оубо всенепорочнаѧ влдчци б҃це члколюбиваѧ єсствомъ соущи не ѻстави град сеи достоꙗнїа твоего но ꙗко м҃ти хрстїанʼскомꙋ родоу застꙋпи и съхрани и помилꙋи его наставлѧа и наоучаѧ во всѧ времена ꙗко чл҃колюбиваѧ и млстиваѧ м҃ти ꙗко да в немʼ прославит сѧ и възвеличит сѧ имѧ великолѣпїа твоего въ вѣкы
и вси людиє рѣша
аминь
и б҃лгодариша єж кʼ б҃гꙋ желанїе
ц҃рь же понꙋжаше стратигъ и градскых наказателеи храмы с҃тхъ и домы мирʼскїа създати на исплъненїе града
велʼможамъ и мегистаномъ и всѣмъ нарочитым людемъ заповеда
аще кто сподобит сѧ коей степени црскаго чина да сʼтворить собѣ паметь достоинꙋ домꙋ въздвигнет или ѻбитль славнꙋ или ино създанїе дивно ꙗко да населит сѧ градʼ преславными дѣлесы
також по немъ црствꙋющїи ц҃ри
ц҃рь кїиждѡ въ свое времѧ подвизаша с вещь преславнꙋ сътворити
ѡвїи оубо на взысканє и собранїе стрсте гсних и пречстые его б҃гом҃тре ризы и поꙗсѧ и с҃тхъ мощеи и бжственых инѡк но и того самого б҃гомоужнаго нероукотворенаго ѡбраза иже ѿ едеса
ѡвїи же на прибавленїе града и домовъ великых
инїи же пакы на въздвиженїе с҃тых ѻбителе и храмовъ б҃жїих ꙗкоже великїи оустїꙗнъ ц҃рь и феѡдосїи великїи и ц҃рца евдоѯїа жена раклїа ц҃рѧ и иные мнози
и тако наплъниша град преславными и дивными вещʼми имъж иногда б҃лженʼныи андрѣи критскїи оудивив сѧ реч
въ истинꙋ градʼ съ выше слова и разꙋма єс
к сим же и пренепорочнаѧ влдчца м҃ти х҃а б҃а н҃шго во ина времена бѧше град црствꙋющїи съхранѧющи и покрывающи и ѿ бѣдъ сп҃сающи и ѿ неисцѣлных напастеи преминѧющи
такыми ꙋбо великыми и неизреченʼными бл҃годѣанʼми и дарованʼми прчстые б҃ца сподоби сѧ градʼ съ ꙗко всемꙋ мирꙋ мню недостоинꙋ быти томꙋ
нъ оубо єсствꙋ тѧжʼкорѡдʼ и нерадиво ꙗко неистовыи юже на нас млсть бжїю и щедротъ его ѿвращаем сѧ имиж б҃а и пречистꙋю его м҃трь разʼгнѣваемъ и сл҃вы своеѧ и чти ѿпадаем ꙗкоже писано
злодѣанїа и безаконїа превратитъ прстлъ силных
и пакы
расточи гръдыѧ мысли срдць их и низложи силныѧ со прстлъ
такоже и сїи црствꙋющїи градʼ неисчетенʼными деꙗнʼми и безаконми ѿ толикых щедротъ и б҃лгодѣꙗнїи прчстые б҃гом҃тре ѿпаши сѧ тʼмочислеными бедами и различными напастʼми многа лѣта пострада
також н҃нѣ в послѣднѧа времена грѣх ради н҃шхъ ѡвогда нахоженїемъ невѣрных ѡвогда гладомъ и повѣтрїемъ частым ѻвогда же междоу бранми ими.же ѡскꙋдѣша силнїи и ѡбнищаша людие и преоуничижи сѧ градʼ и смири сѧ до ѕила
сказане ѡ взѧти ц҃рѧграда безбожными тоуркы салтаном тоурьскымъ царемъ
В лѣто ҂ѕ҃ ц҃ ѯ҃ а҃ Властвꙋющꙋ тꙋркы безбожномꙋ магметꙋ амꙋратовꙋ с҃нꙋ и бывыи тогда в мѷрꙋ и в докончанїи быс с православным ц҃рмъ костѧнтиномъ ивановичем црствꙋющимъ въ ц҃рѣградѣ
и абїе безбожныи магметъ брань въздвиже противꙋ костѧнтина града
не по чинꙋ но съпротивꙋ сътвореныхъ сложенʼныхъ клѧтвъ воинʼство приведе много по земли и по морю
и ратовати нача
и пришед внезаапꙋ ѡбʼстꙋпивъ град съ многыми силами
ц҃рь же конʼстѧнʼтинъ съ прилꙋчившими сѧ велʼможами и вси людїе града видѣвше єго пришедʼша съ многыми силами и не вѣдѧхꙋ что сʼтворити понеже людʼскаго събранїа въ градѣ не бѣ и братїамъ ц҃рвымъ не соущимъ тꙋ
и посла ц҃рь к магметꙋ слътанꙋ посланʼникы ѡ мироу хотиѧ оувѣдати бывшеє и ѻ мирꙋ г҃лти
ѡнʼ же ѻканʼныи безвѣрныи ж и лꙋкавыи посланʼникы ѿсла бездѣлны
а самъ предивнымъ ополченїем и страшнымъ движенїем по соуши и по морю пристꙋстꙋпивъ къ црствꙋющемꙋ граду мсца декабрѧ и повелѣ бити поушками и пищалʼми и стѣнобитными хытростʼми
и пристꙋпи градскїѧ оуготовлѧти
соущїи ж людие въ градѣ грекы и фрѧгове выѣждаѧ изʼ града бїахꙋ сѧ с тоуркы не дающе имъ стѣнобитныѧ хытрости нарѧжати
но оубо салтанове в силе велицѣи и тѧжцы соущи грекы не возмогоша имъ никоеѧ пакости сътворити зане єдинъ бьаше сѧ с тысѧщею а два со тмою
сїе же оувѣда ц҃рь костѧнʼтинъ
и повелѣ велможамъ и мегистаном разделити воиномъ градскїа стѣны и стрѣлници и врата
також и всѣ людие
и колоколы ратныѧ на всѣхъ стѣнахъ изставити да коиждо ихъ вѣдаетъ и хранитъ свою страноу
и всѧ ꙗже на бранʼноую потребꙋ да оустраꙗють
и да бьют сѧ с тоурки съ стѣны
а из града не выходити ни выѣждати
такоже и поушки и пищали оуставити по пристꙋпным мѣстомъ на съхраненїе стѣнамʼ
а самъ ц҃рь костѧнʼтинъ с патрїарʼхомъ анастасїемъ и съ ц҃рцею и со с҃тли и съ всѣмъ с҃щнʼнымъ събором и съ множествомъ женъ и дѣтеи хожахꙋ по црквамъ бжїим молбы и моленїе дѣюще плачюще и рыдающе и г҃лще сице
господи г҃и страшно єсество
неисповѣдимаѧ сила юже древле горы видѣвше въстрепеташа
и тварь потрѧсе сѧ
сл҃нце же и лоуна оужасаше сѧ
блистанїе ихъ погыбе
и звѣзды нбсныѧ спадоша
мы же ѻкааннїи таѧ всѧ презрѣвшє съгрѣшихомъ и безаконʼновахомъ и ѻзлобихомъ твое бжство забывающе твоѧ великаѧ дарованїа и презирающе твоѧ повелѣнїа
ꙗко неистовїи еже на нас млсти и щедротъ твоих ѿвратихом сѧ
и на злодѣанїе и безаконїе ѡбратихом сѧ ими же далече ѿ тебе ѿстꙋпихом сѧ
всѧ сїа ж наведе на ны и на град твои с҃тыи
праведнымъ и истинʼнымъ соудомъ створилъ еси грѣхъ ради н҃шхъ
и нѣс нам ѿверʼсти оустъ что г҃лати
но ꙋбо всепѣтыи и преблсвенʼныи г҃и създанїе и творенїе єсмѧ твое и дѣла роукъ твоих
не предаи же нас до конца врагомъ н҃шим
и не разори достоꙗнїа твоего
и не ѻстави млсть твою ѿ нас
ѻслаби намъ времѧ сїе во єж ѡбратити сѧ намъ и покаꙗти сѧ твоемꙋ б҃лгооутробїю
самʼ бо влдко реклъ еси
не прїидохъ праведныхъ сп҃сти но грѣшныхъ призвати на покаꙗнїе въ еже ѡбратити сѧ нам и живым быти
еи гси ц҃рю нбсныи ѡслаби
ѻстави н҃нѣ пречстыѧ ради б҃гом҃тре и с҃тыхъ патрїарʼхъ и ц҃реи преж оугодившихъ твоемꙋ бжствꙋ въ градѣ сем
сїа же инаѧ многаѧ изрекшим такоже и пренепорочнои б҃ци ѿ среды срдца стоꙗнїе и рыданїемъ по всѧ д҃ни молѧхꙋ сѧ
ц҃рь же ѡбьѣждаше крꙋгъ града по частꙋ оукрѣплѧа стратигъ и воиновъ и всѣх людеи да не ѿпадоут надежею ни ѻслабїють съпротивленїемъ на врагы но да оуповають на господа вседръжителѧ
тъ бо н҃шь помощникъ и защититель єс
и пакы обращаше сѧ на м҃лтвꙋ
тоуркы ж на всѣхъ мѣстѣх бьахꙋ сѧ бес престани д҃нь и нощь пременѧюще сѧ не дающе ни мало ѡпочити градскым но да сѧ оутрꙋдѧть понеже оуготовлѧхꙋ сѧ ко пристоупꙋ
и тако творѧхꙋ ѡбои г҃і д҃нїи
вʼ д҃і д҃нь тоуркы ѻкликнꙋвше свою сквернꙋю м҃лтвꙋ начаша в сꙋрны играти и вʼ варʼганы и в накры бити
и прикативше поушки и пищали многїе начаша бити град такоже и стрѣлѧти из рꙋчныхъ лꙋковъ тмочисленых
гражане же ѿ бесчисленаго стрѣлѧнїа не можахꙋ стоꙗти на стенах но западше ждахꙋ пристоупꙋ
а инїи потивꙋ стрѣлѧхꙋ ис поушекъ и ис пищалеи елико можахꙋ
и многы тоуркы оубиша
патрїарʼх же анастасїи и с҃тлїе і весь с҃щнʼничскїи чинъ бѧхꙋ непрестанʼно молѧще сѧ ѡ млсти б҃жїи и ѡ избавленїи града
егда ж безбожнїи тоуркы всѣхъ людеи съ стѣны збиша и абїе въскричаше все воинʼство и нападоша на град вкоупѣ съ всѣхъ странъ кличюще и въпїюще ѡвѣмъ съ огни различными а инїи с лѣстницами дрꙋзїи же съ стѣнобитными хытростьми и иныѧ многїа козни на взѧтїе града
градскїе же людие такоже въпїахꙋ и кричахꙋ на нихʼ бьюще сѧ с ними крѣпко
б҃лговѣрныи же ц҃рь констѧнтинъ ѡбьѣждаше по всемꙋ граду понꙋждаѧ своѧ люди дающе имъ надеждоу б҃жїю
и повелѣ звонити по всемꙋ граду на съзванїе людем
тоуркы же оуслышавше звон велїи пꙋстиша соурныѧ и троубныа гласы и тимпанъ тмочисленыхъ
и быс сѣча велика ѕла и преоужасна ѿ поушечнаго бою и пищалнаго стоукꙋ и ѿ зоукꙋ звонʼнаго и ѿ гласовъ воплеи и кричанїа ѿ ѻбоихъ людеи и ѿ трѣскоты ѡроужїѧ такожде и ѿ плача и рыданїѧ градʼскых людеи жен и дѣтеи ꙗко и земли колебати сѧ и не бѣ слышати дроуг дроуга что г҃лет
быс громъ велїи ѿ множества ѡгнѧ и стрелѧнїе пꙋшекъ и пищалеи ѿ ѻбоихъ странъ
дымное кꙋренїе згꙋстїв сѧ покрыи градъ и воиско все ꙗко не видѣти дроугъ дроуга с ким сѧ бьєт изʼ зелеинаго доухꙋ многымъ оумр҃ти
и сѣчахꙋ сѧ на всѣхъ странахъ града дѡнʼдеже нощнаѧ тʼма их разделитъ
тоурʼкы оубо ѿидоша въ своѧ станы и мр҃твыѧ своѧ ѡставивъ
а градскїа люди падоша ѿ трꙋда ꙗко мр҃твы
токмо стражеи единыхъ ѡставиша по стенамъ
на.оутрїа же ц҃рь костѧнʼтинъ повелѣ събрати троупїа мр҃твыхъ и погрести
бѣ же числомъ оубьеныхъ и знаемыхъ грековъ ҂а҃ и ѱ҃ и м҃ а фрѧговъ и арменъ ѱ҃
б҃лговѣрныи же ц҃рь костѧнтинъ з болѧры поиде по стенамъ града хотѧ вѣдити ратных
и не бѣ ѿ нихъ г҃лса ни послꙋшанїанїа
всѣ бо бѧхꙋ ѡпочивающе ѿ трꙋда
и видѧше полны рʼвы троупїа а иныѧ в потоцех и на брезехъ громады мр҃твых
и помѣтиша мр҃твыхъ тоурковъ ҂и҃і
и повелѣ ц҃рь стѣнобитныѧ съсоуды и хытрости ѡгню предати
а самʼ ц҃рь костѧнʼтинъ поиде с патрїархом и съ с҃тли и съ всѣми с҃щнʼными съборы въ с҃тꙋю великꙋю ц҃рквь молʼбы и бл҃годаренїа въздаꙗти всесилномꙋ б҃ꙋ и прчстыѧ б҃гом҃тре
чаꙗхꙋ бо ꙋже ѿстꙋпити безʼбожномꙋ толикое паденїе видѣвъ своихъ ратных
ѻнʼ же бе звѣроѡбразныи не тако помышлѧше
но вʼторыи д҃нь посла видѣти мр҃твыѧ своѧ
и ꙗко сказаша емꙋ много мр҃твых но вʼскоре посла многыѧ полʼкы взѧти троупїа своа
ц҃рь же кѡнстѧнʼтинъ заповѣда да не дѣють ихъ никоею.же бранїю ꙗк да ѡцыстѧтъ рʼвы и потоцы
и так взѧша своѧ троупы безбранʼно и пожгоша
видѣвʼ же безбожныи магметʼ ꙗко не оуспѣ ничтоже но паче своих погꙋби и повелѣ магыстромъ вʼскоре прибавити поушки и пищали многи и стѣнобитныѧ козни готовити
и въ з҃ д҃нь пакы безвѣрныи повелѣ итʼти воискꙋ ко граду и тако сѧ бити ꙗкоже и первїе безʼ почиванїа
бл҃говѣрныи же ц҃рь костѧнʼтинъ посылаше по морю и по сꙋхꙋ въ амʼморїю кʼ братїамъ своим и вʼ венецыю и в зиновью ѡ помощи
и братїа же єго не оуспѣша понеже распрѧ велїа бѣ междоу ими
и съ арʼбанаши ратовахꙋ сѧ
а фрѧгове не въсхотѣша помощи
но гл҃хꙋ в себѣ
не дѣите
да возмоуть тоуркы
а оу нихъ мы възмемъ ц҃рьград
и так не быс ни.ѿкоудꙋ помощи ц҃рю костѧннʼтинꙋ
единъ токмо зеновьꙗнин к҃нзь именем зꙋстѣнїа прїиде къ ц҃рю на помощь на двоу кораблѣх и на двоу катаргахъ въ.ѡрꙋженых имѣѧ сʼ собою х҃ храбрых
и проиде скʼрозѣ всеѧ рати тоурʼскїа по морю
доиде здравъ до стены ц҃рѧграда
егож видѣвъ ц҃рь конʼстѧнтинъ възрадова сѧ ѕило
дааше ємꙋ чсть велїю понеже вѣдомъ бѧше ц҃рю
ѡнʼ же испроси оу ц҃рѧ хоуждьши пристоупное мѣсто града
и придасть емꙋ ц҃рь людии своихъ на исполненїе двою тысѧщь
и бьаше сѧ с тоуркы толма храбро и моужествено ꙗко ѿстꙋпити ѿ того мѣста всѣмъ тоуркомъ идѣ.же бѣ зꙋстѣнїа и к томꙋ не приходити на то мѣсто
зꙋстѣнїа ж не токмо свое мѣсто хранѧше но и по стѣнамъ града ѡбʼхождаше оукреплѧа и наставлѧа люди да не ѿпадоуть надеждею но на б҃га оуповати неподвижно и не ѻслаблѧти в дѣлех и ѿ всеѧ д҃ша и ѿ всего ср҃ца брати сѧ с невѣрными
и г҃ь б҃ъ поможет ны
таковыми оубо словесы многыми оуча и наставлѧа люди зане сам наоученʼ бѣ до.ѕила ратномꙋ дѣлꙋ
и възлюбиша его вси людие
и послоушаша его въ всемъ
тоурки же по всѣмъ мѣстомъ пристꙋпающе стоуждахꙋ гражаномъ безʼ почиванїа пременѧюще сѧ зане множество их бѣ ꙗкоже и предрекохом
въ л҃.и ж д҃нь по первомъ пристоупи пакы прикатиша поушʼкы и пищали и иныѧ стѣнобитныа сосоуды мнози
в нихʼ же поушки двѣ велици
их тоу слиꙗша
едино ꙗдро в колѣно а дрꙋгое в поꙗсъ
и всѣми силами пристꙋпивъ начаша бити градʼ непрестанʼно съ всѣхъ странъ
а противоу зꙋстѣнїѧ нарѧдиша поушкꙋ болшꙋю зане на томъ мѣстѣ стѣна бѣ градскаѧ ветʼха и ниска
и ꙗк оудариша по томꙋ мѣстꙋ и стѣна поколеба сѧ
и пакы второе оудариша
и сразиша стены с верхꙋ акы сажен е҃
в третье єже не оуспѣша зане нощь ꙋспѣ
Зꙋстѣнїа же то мѣсто нощию задѣлаша
и дрꙋгою стѣною древѧною землею изноутри подкрепи
но что мощно ꙋчинити противꙋ толикїа силы наипаче же противꙋ гнѣва б҃жїа грѣхъ ради н҃шихъ
наоутрїꙗ же начаша бити то.же мѣсто изо многых поушекъ и пищалеи
і ꙗко ꙋтрꙋдиша сѧ стѣнꙋ нарѧдивъ стрѣлѧша из болʼшїа пꙋшки
оуже чаꙗхꙋ разорити стѣнꙋ
и б҃жїим застꙋпленїемъ поиде ꙗдро выше стѣны
токмо з҃ зꙋбовъ захвати
и оудари сѧ ꙗдро по ц҃рковнои стѣны
и распаде сѧ ꙗко прах
и видѣвше тꙋ соущїи людие и бл҃годариша б҃а
ꙗкоже ѿ полоуд҃ни надиша въ дрꙋгїе
зꙋстѣниꙗ же нарѧдивъ поушʼкꙋ свою и оудари в тоѧ поушкꙋ
и разсѣде сѧ оу неи зелеиникъ
сиꙗ ж видѣвъ безбожныи магметъ възꙗри сѧ до.ѕила
и возопи велїимъ гласом
ꙗгʼма ꙗгма
сїи.рѣчь на изграбленїе града
и абїе въскрича все воинʼство
и пристꙋпиша ко граду съ всѣми силами по земли ж и по морю всѧкыми дѣлы и хытростʼми на взѧтїе града
градскыи ж людїе вси взыдоша на стѣны
и противлѧхꙋ сѧ имъ бьюще сѧ крѣпко ꙗко патрїарʼхꙋ и с҃тлемъ съ с҃щенʼническымъ чиномъ токмо ѡстати с по цр҃квамъ б҃жїим и молити сѧ гсоу б҃гꙋ со слезами и рыданїем
бл҃говѣрныи же ц҃рь конʼстѧнʼтинъ непрестанʼно ѡбьеждаше по всемꙋ граду плача и рыдаѧ молѧ стратигъ и всѣхъ людии г҃лѧ
гсдїе и братїе малїи и велицїи днсь прїиде ч҃съ прославити б҃а и пречстꙋю его м҃трь и н҃шю православнꙋю хрстїанʼскꙋю вѣрꙋ
мꙋжаите сѧ
и крепите сѧ
и не ѡслаблѧите въ троудѣх ни ѿпадаите надеждею кладоуще главы своѧ за православнꙋю вѣрꙋ хрстїанʼскꙋю и за с҃тыа цр҃кви ꙗко да и насъ помьлꙋетъ и прославить всещедрыи б҃ъ
и повелѣ звонити по всемꙋ граду
такоже и зꙋстѣнїи рыща по стенам оукреплѧше и понꙋжаше люди
и ꙗко оуслышаша людїе звонъ с҃тхъ церквеи и абїе оукрепиша сѧ и ѡхрабриша сѧ всѣ гл҃юще дроуг ко дроугꙋ
оумремъ братїе за вѣрꙋ хрстїанʼскꙋю
и ꙗко преди писахꙋмъ кїи ꙗзыкъ можеть исповѣдати или изрещи тоѧ беды и страсти
падахꙋ бо троупїа ѻбоихъ странʼ ꙗко снопы съ забралъ
и кровь ихъ течаше ꙗко рекы
и наплъниша с троупїа чл҃ча до верхꙋ стѣны ꙗк чрезъ ихъ ходити тоуркомъ акы по степенемъ бити с
мр҃твыꙗ бо ихъ бѧхꙋ мостъ и лѣстница ко граду
такоже и потоци и бреги вʼкроугъ града наполниша сѧ трꙋпїѧ
и лименю галатʼскомꙋ кровавомꙋ быти
тако силʼно и нещадно сѣчахꙋ сѧ
и аще не бы гсь прекратил д҃нь тъ то и конечнаѧ бо оуже бѣ погыбель граду понеже гражане вси оуже бѧхꙋ изнемогоша
нощи ж наставши тоуркы ѿстоупиша кʼ станомъ своимъ акы оуставши
а градʼскїе людиє падоша кїиждо гдѣ оуспѣ ѿ трꙋда
и бѣ тоѧ нощи слышати ничтоже ино развѣ стонанє и вопль сѣченых людїи кои еще живи бѧхꙋ
наоутрїꙗ же ц҃рь констѧнтинъ повелѣ с҃щнʼникомъ и дїакономъ събрати сѧ и погрести троупїа
а иже єще живи бѧхꙋ тѣхъ повелѣ раздавати врачемъ
и събраша мр҃твыхъ грековъ и фрѧговʼ ҂е҃ и ѱ҃
зꙋстѣнїа же и всѣ велможи поидоша по стѣнамъ расмотрѧюще стѣнъ и троупїа невѣрных
и тако помѣтивше сказаша ц҃рю и патрїарʼхꙋ ҂л҃ е оубьенʼныхъ тоурʼковъ
ц҃рь же конʼстѧнтинъ плача и рыдаѧ не престаше видѧщи своихъ людеи оубьенных
а помощи ни.ѿкоудꙋ не чаꙗше
и неѿстоупʼное дѣло невѣрных
патрїарʼхʼ же и весь клирикъ такоже и весь синьгклитъ црскыи взѧша ц҃рѧ и поидоша оутѣшающе єго кʼ великои црькви на м҃лтвꙋ и бл҃годаренїе всемлстивомꙋ б҃оу такожде и множествоу бл҃городныхъ дѣтеи съ ц҃рцею
и бѧше видѣти въ всемъ градѣ всѣмъ людемъ и женам притичющимъ къ б҃жїимъ ц҃рквам со слезами хвалѧще и бл҃годарѧще б҃а и прчстꙋю б҃гом҃трь
и тако проводиша д҃нь тъ и всенощное пѣнїе
безʼбожʼныи же магметь трꙋпїа людеи своихъ не въсхотѣша взѧти но помышлѧюще метати ихъ порокы въ градʼ да съгниють и ѡсмрадѧть градʼ
сказывающе ємꙋ величество града и пространʼство ꙗко не коснет сѧ ихʼ ничтоже и пожʼгоша всѣх
и по сихʼ въ ѳ҃и д҃нь скверныи магметъ пакы повелѣ всемꙋ воинʼствꙋ пристꙋпити ко граду и брань творити по всѧ д҃ни
а поушкꙋ ѡнꙋ великꙋю повелѣ передѣлати того крепчає
сїꙗ же оувѣдавъ велʼможа и зꙋстѣнеи с патрїарʼхомъ събрав сѧ вкоупѣ и начаша оувещевати ц҃рѧ гл҃ще
видим г҃и ц҃рю ꙗко съ безбожныи безвѣрны не ѻслабиєт дѣломъ но паче готовит сѧ на бѡлшеє дѣло
и что сътворимъ помощи ни ниѿкоудꙋ чающе
но подобаетъ г҃и ц҃рю тебѣ изыти изʼ града того на подобно мѣсто
и сїа оуслышавше людие твои и братїа твоѧ к тебѣ прїидꙋть на помощь
но и арʼбан҃ша оубоꙗв сѧ прїидеть к симьж
єгда како съ безбожныи магметь оустрашив сѧ ѿстоупить ѿ града
сїа и инаѧ многаѧ изрекоша ц҃рю
и карабли и катарʼгы даꙗхꙋ емꙋ зꙋстѣнїевы
бл҃говѣрныи же ц҃рь конʼстѧнтинъ на длъгъ час оумолʼча испꙋщаѧ слезы
и тако реч имъ
хвалю и бл҃годарю съвѣтъ вашь гсдїе мои
и вѣмъ ꙗко на полʼзꙋ ми єс сиѧ всѧ гл҃те
но понеже не могꙋть сїа так быти но како азъ сїа могꙋ сʼтворити ѡставити с҃щнʼничество и ц҃ркви б҃жїа и црство всѣхъ людии в толицеи бедѣ соущи
и что ми речть вселенʼнаѧ
ни гсдїѧ мои ни
но да оумрꙋ здѣ с вами
и падʼ поклонит сѧ имъ плача горʼко
и прекратиша рѣчи да не паче млъва боудет в людех
и послаша пакы во амъморїю и въ фрѧгы и въ всѣ ѡстровы ѡ помощи
гражане же въ д҃нь бїахꙋ сѧ с тоуркы
а в нощи влазѧхꙋ въ рʼвы
и пробивахꙋ стѣны ровныа ѿ полѧ
и изнырѧхꙋ землю по застѣнїю по многыхъ мѣстѣхъ задѣлывающе многїа съсоуды с поушечным зелїем
такоже и на стѣнахъ оуготовлѧхꙋ многїа съсоуды наполнѧюще смолʼьѧ и сѣры горѧчїе и посконы съ смолою и зʼ зелїемъ поушечным
д҃немʼ же миноувшим к҃ е тако бьюще сѧ по всѧ д҃ни и пакы повелѣ безбожныи прикатити ѡнꙋ поушкꙋ велїю
бѣ бо оувѧзана ѡбрꙋчами желѣзными
чаꙗхꙋ оукрепивше ю
и ꙗко испꙋстивше ю вʼ перʼвые и абїе разʼсѣде сѧ на многїе части
ѡн же безʼвѣрныи мнѧше сѧ порꙋганъ быти
и въскорѣ повелѣ тоуры прикатити ко граду съ всѣми силами
бѧхꙋ бо велици покровенʼны
и егда оуставиша тоуры по всемꙋ брегꙋ рʼва хотѧхꙋ наплънити рʼвы древесы и хʼврастїем и землею придвигнꙋти и приклонити тоуры ко граду и пакы подкопывати стѣнꙋ въ многїе мѣста и низверʼгнꙋти на землю
и ꙗко пристꙋпиша мʼножество людеи рʼвы засыпати и абїе гражане зажʼгоша съсоуды зелеиныѧ иже бѧхꙋ задѣланы внѣ рʼва
и внезаапꙋ възгреми землѧ аки громъ велїи
и подьꙗ сѧ с тꙋрами и с людʼми ꙗко боурѧ силʼнаѧ до ѡблакъ
и бѣ слышати трескотъ и сътренїе тоуръ и вопль и стонанїе людʼское страшно ꙗко ѡбѣма бежати гражане ꙋбо сʼ стѣны въ градʼ а тоуркы ѿ града далече
падахꙋ с высоты людиє и древеса ѡвїи въ град а инїи в ровъ а инїи в рать
и наплъниша с рʼвы тоуковъ
абїе зажигахꙋ бочкы сʼ смолою и пꙋщахꙋ на нихъ
и погорѣша вси
и тако б҃жїим промысломъ в тъ д҃нь избави сѧ градъ ѿ безбожныхъ тоурковʼ
злонравныи же магʼметъ сʼ множествомъ вои своих издалеча бѧше смотрѧ бывшаго и помышлѧше что сʼтворити
такоже и ратʼныѧ вси оубоꙗша сѧ
ѿстоупиша ѿ града
греки же вышед из града побивахꙋ во рвѣ тоурковъ кои еще живи бѧхꙋ
и събравше ихʼ во многїе громады и съжʼгоша ихʼ вʼкоупѣ съ ѡставшими тоуры
ц҃рь же с патрїарʼхомъ и весь с҃щнʼныи съборъ бѧхꙋ по всѣмъ ц҃рквамъ молѧще сѧ и бл҃годариша б҃а
чаꙗхꙋ конечнымъ бранемъ
також безбожныи магʼметь многїа д҃ни съвѣтовавъ преложиша ѿстꙋпити ѿ града въ своꙗ си зане оуж морʼскїи поуть приспѣ и чаꙗхꙋ ѿ.всюдоу помощи граду
нъ оубо понеже безʼзаконїа наша превзыдоша главы наша и грѣхы н҃ша ѡтѧготѣша срдца н҃ша во еже заповедеи б҃жїихъ не послꙋшахом и в пꙋтехʼ его не оучахомъ ходити гнѣва его камо оубежимъ
ц҃рь оубо с патриарʼхомъ такоже и весь црскыи синʼгьклитъ и всѣ людие съвѣтʼ съвѣтꙋюще не бл҃гъ гл҃юще сице
понеже ѡнъ зловѣрныи тако многїа д҃ни стоитъ безʼбранʼно и пакы на нас готовит сѧ но да пошлемъ к немꙋ ѡ мирꙋ
еже и сътвориша
ѡнъ же лоукавыи слышавъ порадова сѧ вʼ срдци своем
чаꙗше ноужа нѣкаѧ прїиде граду
и ѿлагаше свое ѿшестʼвїе
и начаше съвѣщевати ѻ мирꙋ
и тако ѿвѣща посланником
и аще просите мирꙋ безʼбожныи магметь реч азъ сїе створю
но да изыдеть ц҃рь изʼ града во аморїю такоже и патрїарʼхъ и вси людїе безʼ вреда а мнѣ ѡставивши град поустъ
и азъ миръ вѣчныи сʼтворю да не вʼстꙋплю сѧ въ амʼморїю ни въ ѡстровы его никоею хытростїю въ вѣкы
а которыи не въсхотѧть изыти изʼ града да боудꙋть во имени моемъ без вреда и бес печали
сїꙗ же всѧ слышавъ ц҃рь костѧнʼтинъ и патрїарʼхъ и вси людїе абїе въстенѧвше ѿ среды срдца и роуцы на н҃бо въздвигше гл҃ахꙋ
застоупниче н҃шь г҃и призри ѿ высоты славы твоеѧ
и низложи гръдыню сквернаго сего
и избави град достоꙗнїѧ твоего
и.бо людїе єсмѧ влдчесивїа твоєг и ѡвца пажити твоеѧ живоущи въ дворѣ твоемъ и въ единомъ стадѣ
и камо изыдемʼ ѡставше пастырѧ и наставника своего
ни г҃и ц҃рю ни
но да оумремъ вси здѣ въ с҃темъ дворѣ твоем и въ славꙋ величествїа твоего
и сїѧ всѧ изрекшимʼ и пакы готовлѧхꙋ сѧ на брань кающе сѧ ѡ посланїи кʼ безбожномꙋ магметꙋ зане тѣмъ оудръжахꙋ его
д҃немʼ же трїемъ минꙋвшимъ сказаша ѡканʼномꙋ магметꙋ ꙗко поушка ѡна великаѧ добрѣ слиꙗ сѧ
и тако съвѣщеваше еще пꙋститї ю
и повелѣ пакы воискꙋ всемꙋ поити къ граду и брань творити по всѧ д҃ни
сиꙗ ж быс за н҃ши грѣхы б҃жїе попꙋщенїе ꙗко да збоудет сѧ всѧ прежеречннаѧ ѡ градѣ сем при конʼстѧнʼтинѣ велицемъ ц҃ри и лʼвѣ прмдремъ и мефодїи епспи патрїиском
м҃ца маиѧ въ ѕ҃ д҃нь пакы повелѣ безвѣрныи бити град в то.же мѣсто идѣж бьꙗхꙋ в первїе изо многыхъ поушекъ и пищалеи по г҃ д҃ни
и ꙗко оутрꙋдиша стѣнꙋ и оудариша из болʼшїа поушкы и испаде съ стѣны каменїа много
и вʼ дрꙋгїе ꙋдариша
и распаде сѧ стѣны велїе мѣсто
і оуж вечерꙋ наставшꙋ тоурки начаша стрелѧти изъ многихъ пꙋшекъ в тож мѣсто бес престани чрезъ всю нощь не дающе гражаномъ задѣлывати того мѣста
греки же тоѧ нощи оуготовиша баштꙋ велїю противо того мѣста
наоутрїа же пакы тꙋрки оудариша изʼ болʼшїа поушки пониж тѡг мѣста
и вывалиша стены мног
и тако вʼ дрꙋгїа
и вʼ третьии
ꙗко оуж оучиниша мѣсто велїе и абїе въскричавше мнѡжство людии вьсʼскочиша на то мѣсто дроуг дроуга понꙋжающе такоже и греки изʼ града противꙋ ихʼ
и сѣчахꙋ сѧ ѕлѣ рыкающе аки дивїи ѕвѣрїе
и бѣ страшно видѣти ѡбоих дръзости и крѣпости
зꙋстѣниꙗ ж събра многїа люди
въскричавъ нападє на тоуркы моужествено
и абїе прогони их съ стѣны
и наполʼниша ровъ мр҃твых
амꙋратʼ же ки ꙗнʼчанинъ крѣпокъ сы тѣломъ смешавше съ грекы доиде зꙋстѣнїа
и начатъ сещи его лютѣ
гречинʼ же нѣкїи скочиви съ стѣны ѿсѣче ємꙋ ногꙋ секирою
и тако избави зꙋстѣнїа ѿ смерʼти
флабоурʼра же воевода западныи тоурʼскїи амарʼ беи сʼ своими полʼкы нападе на грекы
и быс сѣча зла
изʼ града же рагʼкавею стратигꙋ со многыми людʼми приспѣвшꙋ на помощь и прогна тоуркы даже и до самого амар беиѧ
ѡнʼ же видѣхъ рагʼкавею лютѣ сѣкꙋща тоурковъ
амарʼ беи же ѡбнажь мечь нападе на нь
и сѣчахꙋ сѧ ѡба ѕлѣ
рагʼкавеи же настꙋпи на камень
оудари амарʼ беѧ мечемъ по плечю ѡбѣма рꙋци
и разʼсѣче єго на двое
силꙋ бо имѣѧ в рꙋках велїю
тоурʼкы же тʼмочислеными ѡкрꙋживʼше єго сѣчахꙋ его люто
и разʼсѣкоша рахʼкавеѧ на части
и грековъ прогнаша въ град
и быс греком плач и оужасъ велїи ѡ рагкавеи понеже ратникъ бѣ велїи моужественъ и ц҃рю любим
и оуж нощи наставши и преста сѣчѧ
и разыдоша сѧ ѡбои
и пакы начаша тоурки стрѣлѧти ис пꙋшекъ на раздроушеное мѣсто
а граждане начаша башʼтꙋ ширити и дѣлати крѣпко ѡ всеи прогалине
и навадиша в ню поушкы многїа таино зане башта бѣ изнꙋтри града
наоутрїꙗ же ꙗко видѣша тоуркы стѣнꙋ незадѣланꙋ вʼскорѣ начаша бити сѧ съ гражаны
гражане же бьюще сѧ с ними и побѣгахꙋ ѿ нихʼ
тоуркы же въскричавше на них и вʼскорѣ нападоша множество ихъ чающе оуже ѡдолѣти
зʼгꙋстившꙋ же сѧ многымъ тоурком грекы же разбѣгоша сѧ
и пꙋстиша на нихъ пꙋшки
и побиша много тꙋрковъ
и изʼ града нападе на нихъ палеилогъ стратигъ синʼгꙋрʼла со многими людми
и избиваше ихъ крѣпко
въсточныи же флабоурʼра мостоуфа тоурски вʼскорѣ прїиде на грекы съ многою силою
и прогна ихъ во градʼ
и оуже хотѧхꙋ стѣнꙋ ѿꙗти
феѡдорʼ же тысѧчникъ съвокꙋпив сѧ со зꙋстѣнїемъ и оудариша сѧ на тоурʼкы
и быс сѣча велїа
тоурʼки же ѡдолевахꙋ грекъ
бл҃говѣрныи же ц҃рь костѧнʼтинъ бѧше вʼ притворе великїа цр҃кви съ всѣми болѧры и стратигы совѣтꙋѧ ѡ оустремленїи безбожнаго гл҃ще
се оуже по всѧ д҃ни непремѣнʼно сечем сѧ с тꙋрки
колико погыбе тысѧщь н҃шеи рати
и аще вʼпреди також боудетъ то всѣхъ нас погꙋбѧт и градʼ въспрїимоуть
но събравше сѧ со изʼбранʼными назнаменовавше сѧ изыдемъ изʼ града нощїю в подобно времѧ
и б҃гꙋ помогающꙋ нападем на нихъ ꙗкоже иногда мадиѡмъ на мадиꙗмлѧнъ
или да помремʼ за ц҃ркви бжїа или избавленїе полꙋчим
тако ꙋбо съвѣтꙋюще мнози на то оуклонѧхꙋ сѧ
надѣꙗхꙋ бо сѧ на ц҃рѧ костѧнʼтина зане вѣдахꙋ храбрѡс и силꙋ его
великꙋ бо бѣ ѕило и исполнен силою
кыр лꙋка же и арʼхидꙋскъ и никола епарʼхъ оумоулчаша на длъгъ часъ
и тако рѣша
се оуже г҃и ц҃рю пѧт мсць прошло ѿнелѣже начахомъ брати сѧ с тꙋрʼкы просѧще млсти б҃жїа
и аще боудет волѧ еще можемъ иныѧ пѧт мсць брати сѧ с ними
аще ли же не боудеть помощи божїа и тако сʼтворимъ единымъ часомъ вси погыбнем и град погꙋбим
великїи же доместикъ и с нимъ логофеть и ины мнози велʼможи съвѣщевахꙋ да изыдеть цар изʼ града вземъ сʼ собою изʼбранʼныхъ коликолико мощно на ѿсѣкꙋ не дающе града взѧти тоурком толико дръзостно пристꙋпати къ граду и издалеча потребнаѧ проводити
и оуслышавше сїа хрстїане събероуть с к намъ на помощь
и тако оумышлѧющимъ им сказаша ц҃рю ꙗко оуже тꙋркы взыдоша на стѣнꙋ и ѡдолѣвають гражанъ
ц҃рь же конʼстѧнʼтин всѣдʼ на фарисъ и погна напрасно и всѣ велможи и стратигы с ним
и минꙋвше ц҃рѧ велможи и стратигы поскориша на помощь
и срѣтоша народъ много бѣгающь
и възʼвращахꙋ ихъ бьюще
зоустѣнїа же съ инѣми стратигы бьꙗхꙋ сѧ с тоуркы оуже въ граде
ѡвогда побѣгающе ѿ тоурковъ ѡвогда же оукреплѧхꙋ сѧ възвращахꙋ сѧ и борѧхꙋ сѧ с ними
а инїи тоуркы мнози мосты сʼтвориша
на конехъ вьѣжʼжахꙋ
стратигом же всѣмʼ снемʼшимʼ сѧ съ зꙋстѣнїемъ нападахꙋ на тоуркы соурово
и възʼвратиша ихъ до стены
но ꙋбо тоуркомъ многымъ вшедʼшимъ во градʼ конʼскым и пѣшимъ възвратиша стратигъ пакы
и бьꙗхꙋ сѧ нещадно
и ѡдолевахꙋ грековъ
и аще не бы оускорилъ ц҃рь конʼстѧнтинъ к ним конечнаѧ бо оуже погыбель граду
достигʼшꙋ же ц҃рю и нападшꙋ на тоуркы съ изʼбранʼными своими и сѣчаше ихъ несчадно и оужасно
ихʼ.же бо достизаше разʼсѣкаше на двое а иныхъ пресѣкаше на полы
не оудръжеваше меч єго ни в чемъ
тоурки же крыꙗхꙋ сѧ
не могоша стоꙗти противꙋ крѣпости его
и дроугъ дроуга понюкываше на него
и всѧкым ѡроужїемъ хотѧхꙋ его ꙋꙗзвити
и стрѣлы бесчислены пꙋщахꙋ на нег
нъ оубо ꙗкоже рече сѧ въ бранʼныѧ побѣды црское паденїе бываетъ б҃жїимъ промыслом
ѡроужїа бо ихъ всѧ и стрѣлы соуетно падахꙋ
и мимо его летѧще не оулꙋчахꙋ его
бл҃говѣрныи же ц҃рь конʼстѧнтинъ единъ оу себе имѣѧ мечь в роуцы сѣчаше их
и бѣжахꙋ ѿ него вси тоурки изʼ града к разрꙋшенномꙋ мѣстꙋ
и тꙋ затѣснившим сѧ и поби тоу много а иныѧ прогна в ровʼ
и тако б҃жїею помощью в тъ д҃нь д избави градʼ
и оуже вечерꙋ бывшꙋ тоуркы ѿстꙋпиша ѿ града
наоутрїꙗ же єпарʼхъ никола повелѣ гражаномъ избьенʼныхъ тоурковъ выметати изʼ града за рʼвы на показанїе безбожномꙋ
и быс ихъ числомʼ ҂ѕ҃і
и взѧша ихъ тоуркы и пожʼгоша
епарʼхꙋ же пакы повелѣвшꙋ разроушеное мѣсто все заставити древомъ и баштꙋ дѣлати чающе има оуже ѿстꙋпити ѡканʼным безбожныи магметъ не тако съвѣща
но по три д҃ни доумаше
събравъ паши свои и санʼчакъбиевъ тако рече им
видимъ оубо ꙗко гарове ѡхрабриша сѧ на нас
и тако бранѧще сѧ с ними не можемъ ихъ ѡдолѣти понеже ѻ единомъ мѣстѣ токмо брати сѧ ѻ разроушимемъ многыми людʼми невмѣстно
а малыми людʼми и ѡни премогають нас и тако ѡдолѣють нас
но сътворим пакы ꙗгʼмꙋ ꙗкоже рече пръвое придʼвигнꙋвше тоуры и лѣстници кʼ стенамъ града на многїе мѣста
и разделившим сѧ гражаномъ по всѣмъ мѣстом на сꙋпротивленїе и абїе пристоупимъ к разрꙋшимомꙋ мѣстꙋ
и еже съвеща ѻканʼныи б҃жїимъ попꙋщенєм тако и сʼтвори
тоуры бо и лѣстʼвици и иныѧ козни многыѧ пристоупныѧ повелѣ оуготовлѧти и воиномъ паки повелѣ брати сѧ съ гражаны по всѧ д҃ни не дающе гражаномъ ѡпочиванїа
мсца маиѧ вʼ к҃ а д грѣх ради н҃ших Быс знаменїе страшно во градѣ
нощи оубо наставши противꙋ пѧтʼка освѣти сѧ град весь
и видѣвше стражїе течахꙋ видѣти бывшеє
чаꙗхꙋ бо тоуркы зажʼгоша град и воскликавше велїимъ гл҃сомъ
и събравше сѧ людїе мнози видѣша оу великїа цр҃кви премдрости б҃жїа оу верʼха из оконъ пламеню ѡгненꙋ великꙋ изʼшедшꙋ и ѡкрꙋжившꙋ всю шею цр҃квнꙋю на длъгъ час
и събрав сѧ пламень въ едино мѣсто и премени сѧ
и быс ꙗко свѣтъ неизречнʼныи и абїе взѧт сѧ на небо
ѡнѣмʼ же зрѧщимъ и начаша плакати горʼко въпїюще
гси помилꙋи
свѣтꙋ же ѡномоу достигшꙋ до н҃бсъ и ѿвръзоша сѧ двери небесныѧ
и прїѧ свѣтъ
и паки затвориша с
наоутрїа же шедше сказаша патрїарʼхꙋ
патриꙗрʼхʼ же анастасїи събравъ болѧр и съвѣтниковъ всѣх и поиде къ ц҃рю
и начаша оувѣшевати єг да изыдеть изʼ града съ ц҃рцею
и ꙗк не послꙋшаше ихъ ц҃рь и рече ємꙋ патриархъ
вѣси ѡ ц҃рю всѧ прежеречнʼнаѧ ѡ градѣ сем
и се н҃нѣ пакы ино знаменїе страшно быс
свѣтъ оубо ѡнъ неизреченнʼыи иже бѣ съдѣиствꙋѧ вʼ велицїи цр҃кви б҃жїа прмдрости с прежными свѣтилникы архїерѣи вселенʼскыми и ц҃ри бл҃гочестивыми такоже и агг҃лъ б҃жїи его.же оукрепи б҃ъ при оустьꙗни ц҃ри на съхраненїе великыѧ с҃тыѧ цр҃кви и граду семꙋ в сїю бо нощь ѿидоша на н҃бо
и сїе знаменꙋетъ ꙗко милость б҃жїа и щедроты его ѿидоша ѿ нас и хощетъ г҃ь б҃ъ предати град съ врагомъ н҃шимъ грѣх ради н҃шхъ
и тако постави ѡнихъ мꙋжеи иж видѣша чюдо
и ꙗко ꙋслыша ц҃рь гл҃ы их и паде на землю ꙗко мр҃твъ и быс безʼгласенъ на многъ час
и едва ѿлиꙗша его араматными водами
въставшꙋ же ємꙋ патрїарʼхъ же пакы начатъ крѣпко ꙋвѣщевати ц҃рѧ да изыдеть изʼ града
такоже и болѧре всѣ гл҃юще ємꙋ
тебѣ гси ц҃рю изшедшю изʼ града съ єлицими въсхощеши пакы б҃оу помогающꙋ мощно єс тебѣ и граду помощи
и иныѧ грады и всѧ землѧ надеждоу имѣюще тако вʼскоре не предадоут сѧ невѣрным
бл҃говѣрныи же ц҃рь костѧнтин не оуклони сѧ на то но ѿвѣщеваше им
аще г҃ь б҃ъ изʼволить тако како избѣгнемъ гнѣва его
колико ц҃реи преже мене бывших великихъ и славных иже пострадаша и за свое ѡч҃ьство помроша
и азʼ ли послѣднїи сего не сʼтворю
но да оумрꙋ здѣ с вами
не послоуша ихъ
въ вторыи же д҃нь егда оуслышаша людїе ѿшествїе с҃тго д҃ха и абїе растаꙗша сѧ вси и нападе на нихъ страх и трепетъ
патриаръхʼ же бѧше оукрѣплѧа их и оучаше не ѿпасти надеждею
но дръзаите оубо чада
дръзаите гл҃юще
и на г҃а б҃а спснїа н҃шго възложимъ
к немꙋ роуцы и оочи ѿ всеѧ д҃ша възведем
и тъ избавить нас ѿ врагъ н҃шхъ и всѧ соущаѧ на нас вражїа съвѣщенїѧ ражденеть
сицевыми и иными многыми гл҃ы бѧше оукреплѧѧ народа
и тако с҃тли съ всѣми с҃щнʼными съборы вземʼше с҃тыѧ иконы ѡбʼхожахꙋ по стенамъ града по всѧ д҃ни просѧщи млсти б҃жїа съ слезами гл҃ще
Гси б҃е н҃шь бесм҃ртʼныи и безначалныи съдѣтелю всеѧ твари видимыѧ и невидимыѧ иже нас ради небл҃годарныхъ и злонравных сшед с н҃бси и въплоти сѧ и кровь свою за ны пролїѧ призри оубо н҃нѣ влдко ц҃рю ѿ с҃тго жилиша твоего на смиренʼныѧ рабы твоѧ и прїими грѣшное наше м҃ленїе
приклони оухо твое и оуслыши гл҃ы н҃ша конечно погыбающих
съгрешихомʼ бо гси
съгрешихомъ на н҃бо и пред тобою мерʼскыми дѣлы и стꙋдными
и всѧческы себе непотребнаго створиша н҃бꙋ и земли и тоѧ самовременныѧ жизни и нѣсмы достоины възрѣти на высотꙋ славы твоеѧ
ѡзлобихомʼ бо твою блгдть и разгнѣвахомъ твое бжство престꙋпающе и препирающе твоихъ заповедеи и не послоушающе твоихъ повелѣнїи
но ꙋбо самъ ц҃рю и влдко чл҃колюбʼче не.злобивъ сыи и длъготерпѣливъ сыи и многмлствъ проркомъ своимъ реклъ еси ꙗк
хотѣнїемъ не хощꙋ смр҃ти грѣшникꙋ но еже ѡбратити сѧ и живꙋ быти емꙋ
и пакы реч
не прїидохъ призвати праведных но грѣшныхъ на покаꙗнїе
не хощеши бо влдко създанїе твоихъ роукъ погꙋбити ни же бл҃говолиши ѡ погыбели чл҃честїи не хощеши всѣмъ сп҃сти сѧ и в разꙋмъ истинʼныи прїити
тѣмʼ же и мы недостоинїи създанїе и творенїе твоего бжства бывше не ѿчаем сѧ своего спснїѧ
на твое же бесчисленое бл҃гооутробїе надѣꙗ сѧ припадаем и въслѣдꙋемъ всѣмъ срдцем н҃шим и ищемъ млсть твою
пощади г҃и пощади ихʼ.же искꙋпилъ еси животворною кровїю твоею
не предаи же нас врагомъ и сꙋперникомъ влдчествїѧ твоего
избави нас ѡбʼстоꙗнїа д҃нешнѧг и ѡбышедших ны напастеи
сподоби по множствꙋ млсти твоеѧ и изми нас по чюдесемъ твоимъ
и дажь славꙋ имени твоемꙋ да посрамѧт сѧ врази твои и да постыдѧт сѧ ѿ всѧкїа силы
крѣпости их да съкрꙋшат сѧ и да разꙋмѣють ꙗко ты еси б҃ъ н҃шь г҃ь іѵ҃ х҃с въ славꙋ б҃ꙋ ѡц҃ю
Таковыми оубо и иными многыми молебными гласы по всѧ д҃ни молѧще сѧ чаꙗхꙋ спсенїѧ своего
такоже и вси людїе бѧхꙋ притичюще къ с҃тмъ и б҃жїимъ цр҃квам плачюще и рыдающе и роуцы на н҃бо въздѣюще просѧще оу б҃га млсти
но ꙋбо елико преже блгдтеи и даровъ божїихъ и прчстые б҃гом҃тре бл҃годѣꙗнїи сподоблени быхом толико н҃нѣ грѣхъ ради н҃ших помилованїа и щедротъ б҃жїих лишени быхом
егда бо рече прострете рꙋкы ваша ко мнѣ ѿвращꙋ оочи мои ѿ вас
и аще прїидѣте ꙗвите ми сѧ ѿвращꙋ лице свое ѿ васъ
и пакы
елико сʼтвориши елико дѣлаеши не.навидить сїѧ д҃ша моѧ
таковымʼ бо соуть ѿвѣтом и мы н҃нѣ грѣхъ ради н҃шихъ оуподобихом сѧ
и молʼбы и моленїа н҃ша неприꙗтна соуть б҃ви
тоуркы же ꙗкоже преже рѣхом по всѧ д҃ни брань творѧще грекомъ не почивахꙋ
а ѡканʼныи магметъ събравъ своихъ всѣхъ раздели им мѣсто ко пристоупꙋ
постави оубо корач.бѣѧ противꙋ црскыхъ полатъ и древѧныхъ вратъ и калихарїа
а бегыларбїемʼ е
въсточнаго противъ постави пигїи и златаго мѣста а западномꙋ противꙋ вратъ с҃тго романа и раздроушенаго мѣста
столꙋ же морʼскомꙋ балʼтаоуглїю и заганꙋ заставшꙋ ѡбѣ стѣны ѿ морѧ ꙗко да ѡкрꙋжать весь градъ и вь едино времѧ и въ единъ час оударити бранїю на градʼ по земли же и по морю
и тако ꙋрѧдивъ невѣрныи
въ к҃ ѕ д мсца маиѧ проповѣдникомъ ихъ ѡкликнꙋвше сквернꙋю свою мл҃твꙋ абїе въскричавше все воинʼство скакахꙋ ко градꙋ
и прикативше поушкы и пищали и тꙋры и лѣствици и грады древѧныѧ и ины козни стѣнобитныѧ такоже и по морю придвигнꙋвше карабли и катарʼгы многїи и начаша бити градʼ ѿ.всюдꙋ и мостъ ко граду на рвѣхъ чинити
и ꙗко ꙋже збиша сʼ стѣнъ всѣхъ гражанъ вʼскоре придвигнꙋвше грады древѧны и тоуры высокыѧ и лѣсници тʼмочисленыѧ нꙋждахꙋ сѧ силою взыти на стѣнꙋ
и не даша имъ греки но сѣчахꙋ сѧ с ними крѣпко
ѡканныи ж магметъ съ всѣми чины своими заигравъ во вси игры и в тимпаны и вопли великими възмꙋтиша акы бꙋрѧ силнаѧ
и прїиде на полое мѣсто
такым сꙋровʼством мнѧше бо внезапꙋ похытити градʼ
стратигомʼ же многым со зꙋстѣнїемъ на помощь приспѣвшем и бьꙗхꙋ сѧ с тꙋрʼки крѣпко
и быс пагꙋба велїа гражданом
но ꙋбо еще часꙋ соуда не приспѣвшꙋ и премогахꙋ сѧ с ними
и быс сѣча велїа ꙗко страшно и жестоко бѣ видѣти ѡбоихъ дръзости и мꙋжества
патриарʼхъ же съ всѣми съборы бѧше въ с҃тїи велиции цр҃кви неѿстоупно м҃лѧ б҃а и прчстꙋю его б҃гомт҃рь ѡ поможени и ѻ ꙋкрепленїи на враги плача и рыдаѧ
и гл҃ше
въскрсни гси б҃е помози намъ конечно погибающим
не ѿрини людии твоих до конца
не даи же достоꙗнїа твоего в поношенїе сыроꙗдцемъ сим да не рекꙋт гдѣ єс б҃ъ их но да познають ꙗко ты еси б҃ъ н҃шь г҃ь іѵ҃ х҃с въ славꙋ б҃оу ѿц҃оу
сице и прчстѣи б҃гом҃тре възʼглашающе
ѡ всес҃таѧ влдчце стани воздѣвʼ роуцы къ с҃нꙋ и б҃гꙋ н҃шмꙋ и оутѣши влдчце иже на нас гнѣвъ б҃жїи и пагꙋбꙋ
оуже бо прчстаѧ гсже при оустѣхъ адовых есмѧ
поскори ѡ млстиваѧ и чл҃колюбиваа м҃ти изми нас преже дажде не пожреть нас адъ ꙗко да прославить с всес҃тое имѧ твое
сице въпїюще и молѧще сѧ не престахꙋ
ц҃рю же костѧнтинꙋ приспѣвшꙋ съ изʼбранʼными своими кʼ поломꙋ мѣстꙋ и видѣвь брань тѧжʼчаишꙋ ста и самъ тꙋ и вси велʼможи
ꙗк да сказаша емꙋ безбожнаго ꙋстремленїе и абїе возопи бл҃говѣрныи ц҃рь конʼстѧнʼтинъ воиномʼ плачющи
ѡ братїе дроузи н҃нѣ прїиде времѧ ѡбрѣсти славꙋ вѣчнꙋю за цр҃кви б҃жїа за православнꙋю хрстїꙗнʼскꙋю вѣрꙋ и сътворити что моужественое на памѧть послѣдним
и оударивʼ фарисъ свои хотѧше прескочити разроушеное мѣсто и достꙋпити безбожнаго магмета на ѿмʼщенїе крови хрстїанʼскои
и ꙗша его велможи и ороужникы и пѣшʼци ноужею великою зане невмѣстное дѣло магʼметꙋ безбожномꙋ в силѣ тѧжʼци соуще
бл҃говѣрныи же ц҃рь конʼстѧнʼтинъ ѡбнаживъ мечь свои ѡбрати сѧ на тоуркы
и ꙗкоже достизаше кого мечем по рамꙋ или по ребром и пресѣкаше ихъ на полы
тоурки же оужасʼше сѧ крѣпости ц҃рвы бежахꙋ изʼ града
стратиги же и воины и вси людїе видѣвши своего ц҃рѧ храбрость и мꙋжество и всѣ скакахꙋ на тоурʼкы и пробиша ихъ за рʼвы
безбожныи же магмет ста крѣпʼко и повелѣ тоурʼкы бьѧ възʼвращати на грекы
и быс сѣча премрачна зане стрѣлы ихъ помрачиша свѣтъ
грекы же съ ѡбоихъ стран метахꙋ стѣны на тоуркы смолꙋ горѧчюю и смольѧ поучины великїа зажигающе
и оуже сл҃нцꙋ зашедшꙋ сѣча же не преста но повелѣ безбожныи бесчисленыѧ ѡгни зажигати
и самъ скакаше по всѣмъ мѣстомъ крича и вопїа поноужда своих чаꙗше оуже пожрети градʼ
но ꙋбо гражане и вси людие на стенахъ сꙋщи и ѡгражь сѧ дръзꙋстїю въпїахꙋ дроуг къ дрꙋгꙋ
поскоримъ братїе крѣпко и помремъ за с҃тыѧ цр҃кви
и тако сѣчахꙋ сѧ с тꙋркы крѣпко и до полꙋнощи и съгнаша ихъ съ забралъ и съ градовъ ихъ на землю
и преста сѣча
а самъ ѡканʼныи ѿ града не ѿстоупи стоѧ брежа свои грады и иныхъ казнеи не дающе гражаномъ зажещи
въ к҃ з д маиѧ наоутрїа же пакы безвѣрныи повелѣ бити градʼ вʼзлѣ разрꙋшенаго мѣста изо многых поушекъ и пищалеи
и ѿ ѳ҃.и годины д҃ни нарѧдиша болʼшꙋю поушкꙋ и оудариша вʼ башʼтоу
такоже и вʼ дрꙋгїе и вʼ третии и разбѣша башʼтꙋ
и тако проидет д҃нь тъ
нощи же наставши пакы зꙋстѣнїа съ всею дрꙋжиною и фрѧги вси начаша баштꙋ дѣлати
и внезапꙋ прилетѣвъ ис поушкы ꙗдро каменʼное на излети и оудари зꙋстѣниѧ по персемъ
и паде ꙗко м҃ртвъ
и едва его ѿлиꙗше и ѿнесоша его в дѡм
болѧре же и вси людїе и фрѧгове иже бѣша с нимъ растаꙗхꙋ и не вѣдахꙋ что сʼтворити
се же быс изволенїемʼ б҃жїимъ на погыбель граду понеже полое мѣсто тои к҃нзь зꙋстѣнїи хранѧше велию силою и мꙋжеством
храбръ бо бѣ и мдръ и ратномꙋ дѣлꙋ искоусенъ ѕило
егда же сказаша ц҃рю и абїе ѕило ѡпечали сѧ ц҃рь
и поиде к немꙋ и всѣми велможи и съ врачи оутѣшающе єго
врачеве же чрезъ всю нощ ѡнꙋ трꙋжахꙋ сѧ ѡ поможенїи его і єдва исправиша емꙋ гроудʼ вышибеное мѣсто ѿ оудара
и абїе ѿдохнꙋвъ ѿ болѣзни и даша емꙋ мало брашна вкꙋсити и питїа
и почи тоѧ нощи мало
ѡставшїи же дрꙋжины его ꙋ башʼти съзидати и не спѣша ничтож
зꙋстѣнїа же пакы повелѣ сѧ нести тамо и начатъ дѣлати баштꙋ съ оусердїемъ великим
въ к҃ и д маиѧ видѣша тоурки башʼтꙋ дѣлающих
и вʼскорѣ наидоша скорѣ множество ихъ на полое мѣсто
також и грекы противꙋ ихъ
и быс брань велїѧ
флабоурʼра же нѣкїи съ многыми тоурʼкы ꙗдростно нападе на грекы
в нихʼ же бѧше е҃ моужь страшны възрастомъ и взором и бьꙗхꙋ гражанъ нещадно
такоже из града протостратеръ и с҃нъ его андрѣи съ многыми силами поскориша на тоуркы
и быс сѣча оужасна
видѣша же съ стѣны три брата пѧти мꙋжеи ѡнихъ тоурскыихъ бьюще силно гражанъ
и скочиша г҃ брата съ стѣны и нападоша на них
и сѣчахꙋ сѧ с ними люто ꙗко ꙋдивити сѧ торком и не надѣꙗти сѧ оуже ихъ чающе оубьеныхъ быти
и оубиша братеники е҃ моужеи тоурчанъ храбрых
и тако въскричавше нападоша на нихъ множство тоурковъ
ѡни же ѿидоша ѿ них въ град вси трие без вреда
ѡ поломʼ же мѣстѣ сѣча не преста но паче растѧше
тоуркы бо великою силою ѡдовахꙋ гражанъ
стратигы же и велʼможи вкоупи съ зꙋстѣнїем мꙋжествовахꙋ крѣпко
и падоша множество ѿ ѻбоихъ стран
но еже б҃ъ изволи томꙋ не преити
прилетѣвшꙋ бо внезаапꙋ ис пꙋшкы ꙗдрꙋ и оудари зꙋстѣнїа и срази емꙋ десное плечо
и паде на земли акы мр҃твъ
и падоша на немъ болѧре єго и вси люде кричаще и рыдающе и понесоша его проч
такоже и фрѧгове всѣ поидоша за ним
тоуркы же слышавше рыданїе и смѧтенїе людское и абїе въскричавше напꙋстиша всѣми полкы
и потопташа гражанъ и во град ихъ въгнаша бьющ и сѣкоуще
видѣвша же стратиги и вси гражане оустремленїе тоуркѡв и начаша бежати
и погыбель конечнаѧ быс постигла град аще не бы ц҃рь констѧнʼтинъ поскорилъ съ избранʼными своими
ц҃рю же приспѣвшоу срѣте зꙋстѣнїа еще жива соуща несома в дом
и въсплака сѧ ѡ немъ горко
зꙋстѣнїи ж мало поболѣвъ и оумре
по семʼ же ц҃рь нападе на тоуркы и со избранʼными своими и бьꙗше ихъ нещадно токмо бо единъ меч имѣѧ в рꙋцы
и ихʼ.же бо достизаше мечемъ разʼсѣкаше ихъ на двое
аще и по коню оударѧше то падахꙋ под ними
не оудръжавахꙋ бо сѧ мечь его ни вʼзброуи ни конʼскаѧ сила
тоуркы же видѣвше крѣпость и мꙋжество ц҃рво и бежаша ѿ него
и тако прогнаша тоурʼковъ к поломꙋ мѣстꙋ
и стѣснившимь с тоу множество народа и побиша их гражане бесчислено
закалахꙋ бо ихъ акы свинеи донʼдеже прїидоша на полое мѣсто а иже бѣжаша на страны по ꙋлицам тѣ тамо побїени быша и расточени
и тако б҃жїимъ промысло въ д҃нь тъ избави сѧ град
тоуркы же ѿидоша ѿ града а граждане не падахꙋ ѡпочивать
и не бѣ тоѧ нощи ничтоже
ц҃рь же констѧнтинъ с патриарʼхомъ и вси воини поидоша вʼ великꙋю цр҃квь и възбл҃годариша г҃а б҃а и прчстꙋю его б҃гом҃трь
и похвалѧхꙋ ц҃рѧ
нѣцїи же сказаша ꙗко и самʼ ц҃рь въ срдци своемъ възнесе с
но и ѿшествїа чаꙗхꙋ поганых
не вѣдахꙋ бо божїѧ изволенїѧ
безбожныи же магметъ видѣ толикое паденїе своих и ц҃рвꙋ храбрость и тоѧ нощи не спа но съвѣтъ великъ сʼтвори
хотѧше бо тоѧ нощи ѿстꙋпити ѿ града зане оуже морʼскїи пꙋть приспѣ и корабли многїа прїидꙋть на помощь граду
но да зʼбоудет сѧ б҃жїе изволенїе
съвѣт тако тъ съверши с
ино знаменїє
Седʼмыи оубо час нощи начатъ настꙋпати на град тʼма велїа
вʼздоухꙋ бо на іерѣи ѡгꙋстившꙋ сѧ написа сѧ над градом плачевным ѡбразом
низʼпꙋщаше аки слезы капли велици подобны величеством и взоромъ боуиволʼномꙋ ѻкꙋ черленꙋ
и тръпѧхꙋ на земли на длъгъ час ꙗк оудивити сѧ всѣмъ людем и в тꙋзи велици и въ оужасѣ быти
патриарʼхъ же анастасїе вʼскорѣ събравъ весь клирикъ и синʼгьклитъ поиде къ ц҃рю и реч ємꙋ
свѣтлїишїи г҃не црю костѧнтине всѧ прежеречнʼнаѧ ѡ градѣ семʼ добрѣ вѣси
такоже и ѿшествїе с҃тго д҃ха видѣ
и се пакы н҃нѣ тварь проповѣдоуетъ в погыбель града сег
молимʼ тѧ
изыди изʼ град его да не вси вкоупѣ погыбнемъ
б҃а ради изыди
и повѣдаша емꙋ много дѣанїа прежнихъ ц҃реи и симъ подобна
и не послоушаше их ц҃рь но ѿвѣщеваше им
волѧ г҃нѧ да боудет
ѡканʼныи же магмет ꙗк видѣ тмꙋ велїю надʼ градом и рѣша мꙋ
знаменїе велико єс и граду семꙋ боудеть пагꙋба
ѡн же безбожныи повелѣ оуготовити всѧ воѧ вʼскорѣ вʼ к҃ ѳ маиѧ
пꙋсти напредʼ тʼмочисленыа ѡрꙋжникї пѣшʼца и поушки и пищали и за ними все воиско и прикативше поушкы противь полого мѣста и начаша бити ѡ всем томъ мѣстѣ
ꙗко ѿбиша гражданъ ѿ полого мѣста и поскориша пѣшʼци ѡчистити поуть ратным и рʼвы заровнѧти
и тако напꙋстиша тоуркы всѣми полʼки
и потопташа гражданъ
стратигомʼ же и мегыстаномъ и конʼникомъ приспѣвшим подкрепиша народʼ и борѧхꙋ сѧ с тоуркы
и по семъ ц҃рю приспѣвшꙋ со всѣми велможи и съ избранʼными своими и нападе на тоуркы
и оуже много соущꙋ воискꙋ внꙋтри града и смѣшавше сѧ с ними сѣчахꙋ сѧ тѧжкым и звѣроѡбразнымʼ рвенїемъ
и прогнаша тоуркы к поломꙋ мѣстꙋ
бегыларʼбеи же въсточныи велѣкъ бѣ тѣломъ и мꙋжествен
въскʼричавъ со всею силою въсточною нападе на грекы и размеси полʼкы и прогна
вземь ж копье ꙋдари сѧ на ц҃рѧ
ц҃рь же подавъ емꙋ щит и ѿведʼ копїе оудари его мечем во главꙋ и разсече єго на двое и до седла
и абїе возопиша тоурки многими гл҃сы и вземʼше его и ѿнесоша
ц҃рь же пригласивъ своих съ восклицанїемъ многымъ внидоша в полкы
и бьꙗхꙋ ихъ
прогнаша изʼ града
но аще бы и горами подвизали а б҃жїа изволенїа не премочи
аще бо реч не г҃ь ли хранить града всоуе бʼдѧ стрегїи
а тоуркомъ оубо множествомъ многым соуще премѣнѧхꙋ сѧ на брань
а гражаномʼ же всегда единым ѿ многаго трꙋда изнемогахꙋ и падахꙋ
магʼметʼ же ѡканʼныи слышавъ восточнаго бегиларʼбеѧ оубїиство и плакаше ѡ немъ много
ѕило бо любѧше єго храбрости ради его и разꙋома
и възꙗрив сѧ поиде самъ своими враты съ всѣми силами
а на ц҃рѧ повелѣ навадити поушʼкы и пищали
боꙗше бо сѧ его ꙗко да не изыдеть из града съ всѣми людʼми и нападеть на нихъ
и пришедʼ безʼбожныи ста противъ полого мѣста
и повелѣ бити ис поушекъ и ис пищалеи да ѿстоупѧть гражане
по сихъ напꙋсти балтаоулїа пашꙋ съ многыми полʼки
а на ц҃рѧ посла ҂г҃ избранʼныхъ воинъ
и заповеда имъ да оулꙋчать ц҃рѧ аще и до см҃рти постражꙋть или да ис пищали оубьють его
стратиги же и мегистаны и вси велможи видѣвше оустремленїе безбожнаго пришедʼшаго в силѣ тѧжʼцѣ и ведоша ц҃рѧ да не оумрет всоуе
бл҃говѣрныи же ц҃рь конʼстѧнʼтинъ плача горʼко и рече имъ
помните ли слово еже рѣхъ вамъ и ѡбѣтъ положих да оумрꙋ здѣ с вами
не дѣите мене
ѡни же ѿвѣщевахꙋ
мы вси оумремъ за цр҃кви б҃жїѧ и за тѧ г҃и
и вземше ѿведоша его ѿ народа и много ꙋвѣщевахꙋ его да изыдеть изʼ града
и даша емꙋ послѣднеє целованїе стенѧ и рыдаѧ възвратиша сѧ вси на оуречнʼное мѣсто
балʼтаоулїѧ же приспѣвʼшꙋ съ многыми полкы и срѣтоша ег гражане на поломъ мѣстѣ но не възмогоша оудръжати его
и вниде въ град съ всѣми полʼкы и нападе на гражин
и быс сѣча крѣпчаишаѧ всѣхъ прежнихʼ
и падоша стратигы и мегыстаны и вси велможи ꙗко малїи ѿидоша на извещенїе ц҃рю
избьеныхъ гражан и тоурковъ не бѣ числа
҂г҃ же рыстахꙋ и съвахꙋ сѧ на всѣ страны града ищꙋше себѣ ловꙋ ц҃рѧ конʼстѧнтина
ѡканʼныи же магметъ пакы вʼскорѣ оурѧдивъ разʼсылаше всю свою рат по всѣмъ оулицамъ и по вратомъ ц҃рѧ стрещи
а самъ ѡканʼныи ѡста токмо со ꙗнʼчаны ѡбратив сѧ въ ѻбози и поушкы и пищали оуставивʼ
боꙗше бо сѧ ц҃рѧ
бл҃говѣрныи же ц҃рь конʼстѧнтинъ ивановичь ꙗко слыша б҃жїе изволенїе и поиде вʼ великꙋю цр҃квь
и паде на землю просѧ млсти б҃жїа и прощенїа съгрѣшенїѧм
и покаꙗ сѧ и прости сѧ с патриарʼхом и съ ц҃рцею и съ всѣми клирикы и заплака горко
и поклони сѧ на всѣ страны до землѧ
и причасти сѧ ѿ патриарʼха с҃тыхъ и страшныхъ х҃выхъ таинъ и поиде изʼ ц҃ркви
и абїе возопиша вси клирикы и весь народʼ соущїи тꙋ жены и дѣти имʼ.же не бѣ числа рыданїемъ и стонанїемъ ꙗко мнѣти сѧ цр҃кви ѡнои колебати с великои
и гласи ихъ мню до н҃бсъ достизахꙋ
идоущꙋ же бл҃говѣрномꙋ ц҃рю конʼстѧнʼтинꙋ изʼ цр҃кви се єдино слово прорекъ
аще кто хощеть пострадити за б҃жїа с҃шнʼны цр҃кви и за православнꙋю хр҃тїанʼскꙋю вѣрꙋ да поидеть со мною
и всѣдʼ на фарисъ поѣде ко златымъ вратомъ
чаꙗш бо стрѣти безбожнаго
всѣхʼ же вои собра сѧ с ним ҂г҃
и ѡбрѣте оу вратъ множество тоуркъ стрегоущихъ его
и побивъ же ихъ много и поиде во врата но не можаше оуже проити ѿ многаго троупїа
и пакы срѣтоша его ҂г҃ избранʼныхъ тоурковъ
и сѣчахꙋ сѧ с ними до нощи
и тако пострада бл҃говѣрныи ц҃рь коньстѧньтинъ ивановичь за с҃щнʼныѧ б҃жїѧ цр҃кви и за православнꙋю хрстьꙗньскꙋю вѣрꙋ мсца маиѧ въ к҃ ѳ д оубьвъ своею роукою ꙗкоже ѡставшїи сказаша безбожныхъ тоуркъ бесчислено
и збыс сѧ реченʼное конʼстѧнʼтиномъ създа сѧ и пакы конʼстѧнʼтиномъ сконʼча с зане съгрѣшенїемъ ѡставленїе соудомъ б҃жїимъ временемъ бывають
злодеꙗнїе бо реч и безаконїе преврати престлъ силных
ѽ велика сила греховнаго жала
ѽ колика зла творить престꙋпленїѧ
ѽ горе тебѣ граде седʼмохолъмныи
ꙗко поганїи тобою ѡбладають
и.бо колико блгдтеи на тебѣ въсїꙗше ѡвогда прославлѧ и величаѧ паче иныхъ градовъ ѡвогда многоѡбразнѣ и многкратне наказꙋѧ и наставлѧѧ бл҃гыми дѣлы и чюдесы преславными ѻвогда же на врагы побѣдами прославлѧꙗ сѧ
не престаше бо поꙋчаѧ и къ спснїю призываѧ житеискыми изоѡбилїи оутѣшаѧ и оукрашаѧ всѧческы
такоже и пренепорочнаѧ м҃ти х҃а б҃а н҃шго неизречнʼными бл҃годѣѧнїи и неисчетъными дарованїи миловаше и хранѧше въ всѧ времена
ты же ꙗко неистове юже на тебѣ млсть б҃жїю щедротʼ ѿвращаше сѧ
и се н҃нѣ ѿкры сѧ гнѣвʼ б҃жїи на тебѣ и преда тебе в роуцы врагомъ
и кто не въсплачет сѧ или кто не възрыдаетъ
но ꙋбо пакы прїидем ко предʼлежащемꙋ
бл҃говѣрнаѩ же Цр҃ца в ѻнʼ же час приꙗтъ прощенїе ѿ ц҃рѧ и постриже сѧ во иноческїи ѡбраз
ѡставшїи же стратиги и болѧре вʼзем ц҃рцꙋ и ѿ бл҃городныхъ д҃вць и младыхъ женъ много и ѿпꙋстиша вʼ жестоуниевыхъ караблехъ и катаргахъ въ ѡстровы и во амʼморїю ко племѧнемʼ
гражане же по ꙋлицамъ и по дворамъ не покарѧющим сѧ тоурком но бьꙗхꙋ сѧ с ними
и падоша ѿ нихъ того д҃ни много людеи и женъ и дѣтеи а иныхъ полонѧхꙋ
такожде и вʼ стрѣлницахъ соуще воини не предаша с но бьꙗхꙋ сѧ со инѣми тоуркы внѣ град сꙋщими и внꙋтри града
и въ д҃нь ѻдолеваеми бежахꙋ и крыꙗхꙋ сѧ вʼ пропастехъ и вʼ погребех а нощи вылазѧхꙋ и побивахꙋ тоурковʼ
а инїи людие метахꙋ на нихъ с верʼхꙋ полат кремиды и плиты и кровли полатныє и древѧные зажигающе и съ ѻгни метахꙋ на них
и иные многїе пакости дѣꙗхꙋ имъ и оужасѧхꙋ сѧ паки
сенʼзѧкʼ же бѣ въсточныи посла кʼ безʼбожномꙋ магметꙋ гл҃ѧ
аще не самъ внидеши во градʼ не ѡдолѣнъ боудеть градʼ
ѡнʼ же велїе взысканїе сʼтвори ѡ ц҃ри и ѡ цр҃ци
боꙗше бо с во град внити
и бысть в размышленїи великом
и позва болѧръ и стратигъ ц҃рвыхъ ихʼ.же поима на бою
безʼбожʼныи же магметъ дасть свое крѣпкое слово и дары и посла ихъ с паши и санʼчакбии рещи гражданомъ по всѣмъ оулицам слово магметово с клѧтвою
да престанеть безъ всѧкого страхꙋ и оубїиства и плененїѧ
аще ли же ни то всѣхъ вас и жены и дѣти ваши мечь мои поꙗстʼ
и семꙋ бывшꙋ и преста брань
и вдаша вси болѧромъ и стратигомъ и пашамʼ на рꙋкы
слышавʼ же ѡканʼныи магметʼ и възрадова сѧ ѕило и посла въ град чистити оулици и площади
вʼ а҃і д҃нь по брани посла санʼчакʼ.бѣевъ по всѣмъ оулицамъ со многыми людʼми бранити изʼрады
а самъ безбожны съ всѣми вои своими поиде въ врата с҃тго романа кʼ великои цр҃кви в ню.же бѧхꙋ събрани патриарʼхъ и весь клирикʼ и нардоу бесчислено и женъ и дѣтеи
и приѣхъ на площадʼ оу великїа цр҃кви и слѣзе с конѧ
и падʼ на землю лицемъ взѧт перʼсть посыпа на главꙋ свою бл҃года
КНИГА ГЛАГОЛЕМАЯ ДОМОСТРОЙ
ИМѢ.ЕТЪ В СЕБѢ ВЕЩИ ПОЛЕЗНЫ ПОУЧЕНИЕ И НАКАЗАНИЕ ВСЯКОМУ ХРИСТИЯНИНУ МУЖУ И ЖЕНѢ И ЧАДОМ И РАБОМ И РАБЫНЯМ
В неиж иматъ сказание главам
Наказанїе ѿ оц҃а к сн҃ѹ
Бл҃гословлѧю азъ грѣшны̋ ιм ркъ ι поучаю и наказѹю и вразѹмлѧю сн҃а своего ιм ркъ и его женѹ ι ихъ чадъ и домочадцовъ быти во всѧкомъ хртсияньскомъ законе и во всѧкої чстои совести и правде с вѣрою творѧще волю бж҃ию и хранѧще заповеди его себе оутвержающе во всѧкомъ страсѣ бж҃їи и в законномъ жительствѣ и женѹ пооучающе тако же и домочадцовъ своихъ наказѹюще не нѹжею ни ранами ни роботою тѧжкою имѣюще яко дѣти во всѧкомъ покой сыты и ѡдѣны и в тепломъ храмѣ и во всѧкомъ оустрои
И вдаю вамъ хрстїѧньскомѹ жительствоу писанїе се на памѧт и вразѹмленїе вамъ и чадом вашимъ
Аще сего моего писанїѧ не внемлете и назанїѧ не послѹшаете и по томѹ не оучнете жити и не тако творити яко же есть писано сами себѣ ѿвѣтъ дадите въ дн҃ь страшнаго сѹда
и азъ вашимъ винамъ и грѣхѹ не причастенъ
кромѣ моеѧ дш҃а
аз ѡ семъ о всѧкомъ бл҃гочинїи бл҃гословлѧлъ
и плакалъ и молилъ и пооучалъ
и писанїе предлагалъ вамъ
и аще восприимете сие мое хѹдое оученїе и грѹбое наказанїе и сїе
но в мл҃тве си гл҃и и покланѧнїе твори и на помощь к бг҃ѹ призываи их мощи же ст҃ых с вѣрою цѣлѹи и покланѧи с им
Како таинамъ бж҃їимъ причащати с и вѣровати воскресенїю мр҃твыхъ и сътрашнаго сѹда чаѧти и касати сѧ всѧкои свѧтыни
таинамъ бж҃їимъ вѣрѹи
тѣлѹ его крови вѣрѹи
причащати сѧ и со страхомъ на ѡчищенїе i ѡсщ҃енїе дш҃и же и тѣлѹ и во ѡставленїе грѣхомъ и в жизнь вѣчнѹю
вѣрѹи воскресенїю мертвым и жизни бѹдѹщаго вѣка
помѧни страшныи сѹдъ
и воздаѧнїе по дѣломъ бѹдетъ намъ
аще когда приѡчистив себе дх҃овно в чистои совѣсти с молитвою и с молениемъ цѣловати животворѧщїи крстъ и ст҃ыи честны̋ ѡбразы чюдотворные многоцѣлебныѧ мощи
по молении прекрестѧ сѧ поцеловати дх҃ъ в себѣ оудержавъ а гѹбъ не разѣваючи
а бл҃говолитъ бг҃ъ комѹ причасьтити сѧ бж҃ственыхъ хв҃ыхъ таинъ
ино лжицею ѿ iереѧ прїимати во оуста ѡпасно гѹбами не сверкати рѹцѣ имѣти к персемъ согбен̋ крстаѡбразно
а дора i просфира и всѧкаѧ ст҃аѧ вкѹшати бережно
крохи на землю не оуронити
а зѹбами просфиры не кѹсати якоже прочїи
хлѣбъ уломываючи невелики кѹсочки класти в рот
ести губами и ртомъ
не чавкати
со опасенїем ести а просфиры с вологою не ести
токмо воды прихлебывати или оукропѹ с виномъ слѹженымъ или без вина
а иного ничего не примешати
преже всякїѧ ествы свершати просфира в црк҃ви їли в домѹ
а и с кѹтьею никако.же просфиры не ести ни с канѹномъ
и на кѹтью просфиры не класти
аще с кѣмъ ѡ х҃ѣ цѣлованїе сотворити такоже дх҃ъ в себѣ оудержавъ поцѣловати сѧ а гѹбами не плюскатї
поразсѹди
чл҃ческїѧ немощи нечювьственаго дх҃а гнѹшаем сѧ чесночного хмелного болного и всѧкого смрада
коль мерско гв҃и нашь смрадъ и ѡбонѧнїе
сего ради со ѡпасенїемъ творити
Како любити бг҃а ѿ всеѧ дш҃а тако же брата своег и страх бж҃їи имѣти и памѧть смертнѹю
Посем же возлюбиши г҃а бг҃а твоего ѿ всеѧ дш҃а своеѧ и ѿ всеѧ крѣпости своеѧ и подвигни всѧ твоѧ дѣла и ѡбычаѧ и нравы оугоднаѧ творити по заповѣди его
паки жи искренѧго си возлюби всѧкаго чл҃ка по ѡбразѹ бж҃їю созданна рекше всѧкаго хрстїѧнїна
страх бж҃їи всегда имѣи в срдцы своемъ и памѧть см҃ртнѹю
всегда волю бж҃їю творити
и по заповѣдемъ его ходи
рече г҃ь
в чемъ тѧ застанѹ в томъ и сѹжѹ
ино достоитъ всѧкомѹ хрстїѧнїнѹ готовѹ быти в добрых дѣлех в чтсоте и в покаѧнїи и во всѧкомъ исповѣданїи всегда чающе часа смертнаго
Како ст҃льскїи чинъ почитати тако же и сщ҃еннїческїи чинъ и мнишескїй
По ст҃льскомѹ чинѹ всегда прибѣгай и должнѹю честь имъ воздаваи ι блг҃ословенїѧ и дх҃овнаго пооученїѧ ѿ него требѹи ѿ них и припадаи к ногамъ их и во всемъ повинѹи сѧ имъ по боѕѣ
сщ҃енническомѹ чинѹ и мнишескомѹ вѣлїю вѣрѹ и любовь и повиновенїе и всѧкое покоренїе пред ними имѣи и дх҃овнѹю ползѹ ѿ нїхъ внимаи
тѣ оубо сѹть слѹги и молебники нбснаго цр҃ѧ имѣютъ дерзновенїе оу г҃а просити добрых и полезных дш҃амъ нашимъ и ѡставленїе грѣховъ и жизни вѣчьныѧ
Како посещати в монастырех и в болницахъ и в темницах и всѧкаго скорб
В мнстри и в болницы и в пѹстыни и в темницы закълюченных посѣщаи
и милостыню по силѣ всѧких потребных подаваи елико требѹютъ
и види бѣдѹ их и скорбь и всѧкѹ нѹжѹ
елико возможно помогаи имъ
и всѧкаго скорбна и бѣдна и нѹжна и нища не презри
введи в домъ свой
напои накорми согрѣи
ѡдежи всею любовию и чистою совѣсьтию
тѣми млстива бг҃а сотвориши и свободѹ полѹчиши
а родителемъ своим преставльшим сѧ памѧть твори к цр҃квамъ бж҃їимъ приношенιе
и в домѹ по них кормлю твори нищимъ милостыню
и самъ ѿ бг҃а помѧновенъ боудши
Како цр҃ѧ и кнѧѕѧ чтити и повиновати сѧ во всемъ ι всѧкомѹ покарѧти сѧ и правдою слѹжити имъ во всемъ
къ болшимъ и к меншимъ и скорбнымъ и маломощным ко всѧкомѹ чл҃кѹ каковѹ быти и себѣ ѡ семъ внимати
Цр҃ѧ бои сѧ и слѹжи емѹ вѣрою
и всегда ѡ немъ бг҃а моли
и ложно ѿнюдъ не гл҃и пред нимъ
но с покорениемъ истиннѹ ѿвѣщаи емѹ яко самомѹ бг҃ѹ
и во всем повинѹи сѧ емѹ
аще земномѹ цр҃ю правдою слѹжиши и боиши сѧ его тако наоучиши сѧ ι нбснаго цр҃ѧ боѧти сѧ
сеи времененъ а нбсныи вѣченъ
и сѹдїѧ нелицѣмеренъ
воздастъ комѹждо по дѣломъ его
тако же и кнѧземъ покарѧите сѧ
и должнѹю емѹ честь воздавай яко ѿ него посланомъ во ѿмщенїе злодѣем в похвалѹ же добродѣемъ
кн҃ѕю своемѹ прїѧите всѣмъ срдцемъ и властелемъ своимъ
ни помыслите на нѧ зла
гл҃етъ бо павелъ апслъ
Всѧ влдчество ѿ бг҃а оучинена сѹть
да аще кто противит сѧ властелемъ то бж҃їю повелѣнию противит ца
а цр҃ю и кн҃ѕю и всѧкомѹ велможе и клеветою и лѹкавъствомъ погѹбит г҃ь всѧ гл҃ющаѧ лжѹ
а шепотники и клеветники ѿ народа проклѧти сѹть
стареишимъ себѣ честь воздава̋ и поклоненїе твори
среднихъ яко братїю почитаи
маломожных и скорбных любовию привечаи
юнеиших яко чада люби
всѧкомѹ созданию бж҃їю не лихъ бѹди
славы земныѧ ни в чемъ не желаи
вѣчьныхъ бл҃гъ проси оу бг҃а
всѧкѹю скорбь и теснотѹ з бл҃годаренїемъ терпи
ѡбидимъ не мсти
хѹлимъ моли
зла за зло не воздаваи
согрѣшающаѧ не ѡсѹжаи
воспомѧни своѧ грѣхи
ѡ тѣхъ крѣпко пѣки сѧ
злых мѹжеи советѹ ѿвращаи сѧ
бѹди ревнитель правожительствѹющїмъ
и тѣхъ дѣланїѧ написѹи в срдцы своемъ
и самъ також твори
како домъ свои оукрасити ст҃ыми ѡбразы домъ чистъ имѣти
В домѹ своемъ всѧкомѹ хрстїѧнїнѹ во всѧкои храмине ст҃ыѧ и честныѧ ѡбразы написаны на иконахъ по сѹществѹ ставити на стенах оустроив бл҃голѣпно со всѧкимъ оукрашенїемъ и со ст҃илники въ нихже свѣщи пред ст҃ыми ѡбразы возжигают сѧ на всѧкомъ славословїи бж҃їи
и по пѣнїи погашают
завѣсою закрывают сѧ всѧкїѧ ради чистоты и ѿ пыли бл҃гочинιѧ ради и бреженїѧ
а всегда чистым крылышкомъ ѡмѣтати
и мѧхкою гѹбою вытирати их
и храмъ тот чистъ держати всѣгда
а к ст҃ымъ ѡбразомъ касати сѧ достоинымъ в чистеи совести и на словословιи бж҃їи
и на ст҃омъ пѣнїи и мл҃твѣ свѣчи вжигати и кадити бл҃говоннымъ ладономъ и фимїѧномъ
а ѡбразы ст҃ыѧ поставлѧют с иже в начале по чинѹ ст҃о почитаеми сѹть имѧны преже.реченными
в мл҃твах и во бденїих и в поклонех и во всѧкомъ славословїи бж҃їи всегда почитати их со слезами и съ рыданїемъ и сокрѹшенымъ срдцемъ исповѣдаѧ сѧ просѧще ѿпѹщенїѧ грѣхомъ
Како к ц҃рквамъ бж҃їим и в монастыри с приношенїемъ приходити
А цкр҃вамъ бж҃їимъ всегда с вѣрою приходити с приношенїемъ с свечею и с просфирою с ѳимїѧномъ и с ладономъ с канономъ и с кѹтьею и с милостынею и за здравїе и за оупокой
и к празникомъ и по монастыремъ тако с милостынею и с приношенїемъ приходїти
егда принесеши даръ свои ко ѡлтарю воспоминаи еѵгальское слово
егда нѣчто имать братъ твои на тѧ ѡстави тѹ даръ свой пред ѡлтаремъ
и шедъ смири сѧ з батомъ своим прежде
тогда принеси даръ свой к бг҃ѹ ѿ праведнаго своег имѣнїѧ
ѿ неправды непрїѧтна милостьїнѧ к силнымъ
речено бысть
лѹчше не грабити неже млстынѧ даѧти ѿ непрдвды
ѿдай ѡбидимомѹ
приѧтнее млстыни
а к бг҃ѹ прїѧтна млстынѧ ѿ праведнаго стѧжанїѧ и ѿ добрых дѣлъ
Како сщ҃енниковъ ι иноков в домъ свои призывати молити сѧ
А в которые любо празники по ѡбещанию свосемѹ да призываютъ сщ҃енническїи чин в домъ свои елико по силе
и молебнаѧ совершают ѡ всѧкомъ прошенїи
и молѧтъ за цр҃ѧ и великаго кн҃ѕѧ ιм рк всеѧ рѹси самодержца и за его цр҃цѹ и великѹю кнг҃ню ιм рк и за их бл҃городныѧ чада и за братью его и за болѧре и за все хрстолюбиво воиньсьтво иже побѣдѹ на враги и ѡ плененых свободѣ и ѡ всемъ сщ҃енническомъ и иноческом
а ѿ стола или ѿ трапезы ества и питїе таино износити или высылати не по повеленїю настоѧщаго и без бл҃гословенїѧ ст҃отатство сѹт
и самочїние таковых всѧческ̏ бесчествѹютъ
егда званъ бѹдеши кимъ на бракъ не сѣди на преднемъ мѣсте егда кто честнѣе тебѣ бѹдетъ званных имъ
и пришедъ иже тебѣ звавыи ѡного речетъ
ты даждь семѹ мѣсто
и тогда начнеши со стѹдомъ посьлѣднее мѣсто держати
но егда званъ бѹдеши шед сѧдї на послѣднемъ мѣсте
да егда прїидетъ звавыи тѧ и речетъ ти дрѹже посѧди выше тогда бѹдет ти слава превозлежащими с тобою
яко всѧкъ возносѧи сѧ смирит сѧ а смирѧи сѧ вознесѣт сѧ
егда на трапѣзе предпоставѧт ти многоразличныѧ яди и питиѧ егда кто честнѣе тебѣ бѹдетъ званныхъ не начни вкѹшати преже ничто же
аще ты начальстьвенъ бѹдеши предпоставленѹю ѧдь разсѹжаѧ начина̏
оу некихъ бг҃облюбцевъ изоѡбилно бываетъ вкѹшенїе и питїе
ι излишнее цѣло снимают
и вперед инымъ на потребѹ пригожает сѧ
ι аще кто нечювьственъ и не искѹсенъ и не оученъ и невѣжда не ра.ссѹждаѧ всѧкаго брашна в пресыщенїѧ начинаетъ и небрегомо творитъ бѹдет и самъ порѹганъ и посмѣѧн и ѡбещестенъ ѿ бг҃а и ѿ чл҃къ
а҃ι
Како кормити прїходѧщих в домѹ з бл҃годаренїемъ
Егда трапѣзѹ предпоставълѧеши в начале сщ҃енницы ѿц҃а и сн҃а и ст҃аго дх҃а прославлѧют
потомъ дв҃цѹ бц҃ѹ
ι егда ядѧхѹ з бл҃годаренїемъ и с молчанїемъ или з дх҃овною бесѣдою тогда аг҃гли невидимо предстоѧт и написѹютъ дѣла добраѧ
и ества и питїе в сладость бывает
аще начнетъ предпоставленѹю ествѹ и питїе похѹлѧт тогда мотыло ѡбращает сѧ сїи вкѹшають
и аще скаредныѧ речи и блѹдные срамословїе и смѣхо.творенїе и всѧкое глѹмленїе или гѹсли и плесанїе и плесканїе и скоканїе и всѧкїе игры и пѣсни бѣсовскїе тогда якоже дымъ ѿгонитъ пчелы такоже и ѿидѹтъ агг҃ли бж҃їи ѿ тоѧ трапѣзы и смрадныѧ бѣседы
и возрадѹют сѧ бѣси и прїидѹт волю свою оулѹчивъ
и всѧ оугоднаѧ творит сѧ имъ
да такоже бесчиньствѹютъ и зернью и шахматы и всѧкими играми бѣсовскїми тѣшат сѧ
даръ бж҃їи ествѹ и питїе и всѧкїе ѡвощи в порѹганїе помѣщѹт и проливают
дрѹгъ дрѹга шибают и ѡбливаютъ
всѧчески порѹгают сѧ дарѹ бж҃їю
а дїѧволи записѹютъ дѣла их приносѧтъ къ сотанѣ и вкѹпѣ радѹют сѧ погибели хрстїѧньскїѧ
и та всѧ дѣла предстанѹт в дн҃ь страшнаго сѹда
ѽ горе дѣщимъ таковаѧ
егда жидове сѣдоша ѧсти в пѹстыни и пити и ѡбьѧдша сѧ и опивше сѧ и восташа играти и блѹд творити и тогда пожре землѧ их двадесѧт тысѧщь и три тысѧщи
ѽ оустрашите сѧ людїе
творите волю бж҃їю якоже есть в законе писано
а ѿ сего злаго бесчинїѧ соблюди г҃и всѧкаго хрстїѧнїна
ести бы и питї в славѹ бж҃їю
а не ѡбьѧдати сѧ ни оупивати сѧ ни пѹстошных творити
ι аще пред кого поставлѧеши ествѹ или питїе и всѧкое брашно или пред тобѧ поставѧтъ всѧкаго брашна не подобает похѹлити гл҃ати гнило ιли кисло или прѣсно или солоно или горко или затхло сѧ ιли сыро илї переварено или какѹю ни бѹди хѹлѹ возлогати
но подобаетъ даръ бж҃їи всѧкое брашно похвалѧти и со бл҃годаренїемъ вкѹшати
ино бг҃ъ ѡбонѧет вонею бл҃гооуханїѧ
и в сладость претворити
ι аще котораѧ ества или питие непотребно ино ѡ томъ наказывати домочадцовъ кто то дѣлалъ штобы впередъ таково не было
в҃ι
Како мѹжѹ з женою и з домочатцы в домѹ своемъ молит сї
По всѧ дн҃и в вечере мѹжь ж женою и з дѣтьми и з домочадцы кто оумѣетъ грамоте ѿпѣти вечернѧ павечернїца полѹнощница с молчанїемъ и со вниманїемъ и с кротъкостоѧнїемъ и с мл҃твою и с поклоны пѣти внѧтно и единогласно
после правила ѿнюдъ ни пити ни ести
всегда всѧмѹ томѹ наукъ
а ложа сѧ спати всѧкомѹ хрстїѧнїнѹ по три поклона въ землю положити
а в полѹнощи всегда таино вставъ со слезами прилежно к бг҃ѹ молити сѧ елико вмѣстимо ѡ своемъ согрѣшенїи
а оутретре воставаѧ такоже
и комѹждо по силе и по желанїю
а непразнымъ а не.празнымъ женамъ кланѧти сѧ до поѧса
всѧкомѹ хрстїѧнїнѹ моли.ти сѧ ѡ своемъ согрѣшенїи и пѹщенїѧ грѣхомъ ι ѡ цр҃ьскомъ ι о цр҃цине и ѡ чадех ихъ здравїи и ѡ братїи его и ѡ болѧрехъ его ι ѡ хрстолюбивом воиньствѣ ѡ помощи на враги и ѡ плѣненых свободѣ и ѡ ст҃льскомъ и сщ҃енническом чинѹ и ѡ болящихъ и в темницахъ заключенныхъ и за всѧ хрстїѧне
женѣ молити сѧ ѡ своемъ согрѣшенїи и ѡ мѹжи и ѡ чадехъ ї ѡ домочадцех и ѡ сроднїкехъ ι ѡ ѿц҃ѣхъ дх҃овных
а мѹжѹ такоже
а оутре вставъ бг҃ѹ молити с и ѿпѣти заоутренѧ и часы
а в нлдю и в празникъ молебен с м҃лтвою и молчанїемъ и с кротъкостоѧнїемъ и единогласно пѣти и со вниманїемъ слѹшати и ст҃ымъ каженїе
а гдѣ некомѹ пѣти ино молити сѧ доволно вечере и оутре
а мѹжемъ ѿнюд не погрѣшити по всѧ дн҃и цр҃ковнаго пѣнїѧ вечерни заоутрени ѡбѣдни
Како в цр҃кви мѹжѹ и жене молити сѧ чистота хранити и всѧкого зла не творити
г҃ι
А в цр҃кви стоѧти на всѧкомъ пѣнїи со страхомъ и с молчанїемъ молити сѧ
а дома всегда павечерница и полѹнощница и часы пѣти
а кто прибавит правила своего ради сп҃сенїѧ ино то на его воли ино боле мзда ѿ бг҃а
а женамъ ходити к цр҃кви бж҃їи какъ въмѣстимо на произволенїе по совѣтѹ с мѹжемъ а в цѣрькви ни с кѣмъ не бѣседовати с молчанїемъ и послѹша стоѧти никѹда не ѡбзираѧ сѧ ни на стенѹ не прикланѧти сѧ ни к столпѹ ни с посохомъ не стоѧти ни с ноги на ногѹ не престѹпати рѹцѣ согбѣни к персемъ крстоѡбразно твердо и не.поколебимо молити сѧ со страхом и трепѣтомъ и со воздыханїемъ и со слезами и до ѿпѣнїѧ из цр҃кви не исходити а прїити к началѹ
а нлдѧ и прдзники господскїѧ и средѹ и пѧтокъ и ст҃ыи постъ и бг҃ородиченъ в чистотѣ пребывати а ѿ обьѧденїѧ и пїѧньства и ѿ пѹстошныхъ бесѣд и смѣхотворенїѧ неподобнаго всѣгда беречи сѧ и ѿ татбы ι ѿ блѹда и лжи и клеветы и зависти и всѧкаго неправеднаго собранїѧ и ростовъ и корчмы и мыта и перевозов и мостовщинъ и всѧкаго лѹкавъства не любити и не гнѣвати сѧ ни на кого
ранного питїѧ и ѧденїѧ и позного послѣ пѣнїѧ ѿнюд не творити
есть бы и пить в славѹ бж҃їю и в подобно времѧ
малымъ дѣтемъ и работнымъ по разсѹженїю мѹжа и жены кормити их
или не вѣсте яко неправедницы црствїѧ бж҃їѧ не наследѧт якоже апслъ павелъ рече
аще некїи братъ именѹемъ или блѹдникъ или лихоимецъ или идолослѹжитель или рѹгатель или пьѧница или хищник с таковыми ни ѧсти ни пити
и паки рече
нї идолослѹжители ни прелюбодѣи ни сквернителѧ ни малакїѧ ни мѹжеложницы ни лихоимцы ни татїе ни пьѧнїцы ни досадителе ни хищницы црствїѧ бж҃їѧ не наследѧт
но достоитъ ѿ всѧкаго зла блюсти сѧ всѧкомѹ хрстїѧн̏нѹ
д҃ι
Како чтити дѣтемъ ѿц҃овъ своихъ дх҃овныхъ ι повиноватї сѧ имъ
Подобаетъ вѣдати се како чтити дѣмъ ѿц҃евъ своихъ дх҃овных
изыскати ѿц҃а дх҃овнаго добра бг҃олюбива и бл҃горазѹмна и разсѹдителна а не потаковъника пьѧницѹ ни сребролюбива ни гнѣвлива
такова подобает чтити и повиновати сѧ емѹ во всѣмъ и каѧтї сѧ пред нимъ со слезами исповѣдати грѣхи своѧ не стыдно и безсрамно и заповѣди его хранити
а призывати его к себѣ в домъ часто
ι извѣщати сѧ всегда во всѧкои совести
и наказанιе его с любовїю прїимати
и послѹшати его во всѣмъ
и чтите его
и беите челомъ пред нимъ ниско
ѡнъ оучитель нашь и наставникъ
ι имѣите его со страхом
ї любовию к немѹ приходитї
и приношение емѹ даваите ѿ своихъ трѹдовъ по силе
и совѣтовати с нимъ часто ѡ житїи полезномъ
и востѧзати сѧ ѿ грѣховъ своихъ
и како оучити и любити мѹжѹ жена своѧ и чада
а жене мѹжа своего слѹшати
и спрашивати сѧ по всѧ дни
а извѣщати сѧ ѡ грѣсехъ своих всегда пред ѿц҃емъ дх҃овнымъ
и ѡбнажати грѣхи своѧ всѧ
и покарѧти сѧ пред нимъ во всѣмъ
тїи бо бдѧт ѡ дшахъ наших
и ѿвѣтъ дадѹтъ ѡ нас в дн҃ь страшнаго сѹда
а не поносити их ни ѡсѹжати ни оукорѧти
а ѡ комъ оучнѹтъ печаловатї сѧ ино его слѹшати
и виноватаго пожаловати по вине смотрѧ с нимъ же разсѹдѧ
е҃ι
Како детѣи своихъ воспитати во всѧкомъ наказанїи и страсѣ бж҃їи
А пошлетъ бг҃ъ оу кого дѣти сн҃ове или дщери ино имѣти попеченїе ѿц҃ѹ и мт҃ри ѡ чадех своих снабдити их и воспитати в добре назанїи и оучити страхѹ божию и вѣжствѹ и всѧкомѹ бл҃гочинїю
и по времѣни и дѣтемъ смотрѧ и по возрастѹ оучити рѹкодѣлию мт҃ри дщери а ѿц҃ѹ снове
кто чево достоинъ каковъ комѹ просѹгъ бг҃ъ дастъ
любитї ихъ и беречи
ι страхомъ сп҃сати оуча и наказѹѧ
и разсѹжаѧ раны возлогати
наказѹи дѣти во юности
покоитъ тѧ на старость твою
и хранити и блюсти ѡ чистотѣ телеснеи и ѿ всѧкаго грѣха ѿц҃ем чадъ своих якоже ѕѣницѹ ѡка и яко своѧ дш҃а
аще что дѣти согрѣшаютъ ѿц҃овымъ и мт҃рнимъ небреженїемъ имъ ѡ тѣхъ грѣсехъ ѿв҃ѣт дати в дн҃ь страшнаго сѹда
а дѣти аще не.брегомы бѹдѹтъ в ненаказанїи ѿц҃овъ и мт҃реи аще что согрѣшатъ или что сотворѧт и ѿц҃ем и мт҃ремъ з дѣтми ѿ бг҃а грѣх а ѿ людеи оукоръ и посмѣхъ
а домѹ тщета
а себѣ скорбь и оубытокъ
а ѿ сѹдеи продажа и соромота
аще оу бг҃обоѧзнивых родителеи ι оу разѹмныхъ и бл҃горазсѹдныхъ чада воспитани в страсѣ божїи и в добре назанїи и в бл҃горассѹдномъ оученїи всѧкомѹ разѹмѹ и вѣштвѹ и промыслѹ и рѹкодѣлию и тѣ чада с родители своими бываютъ ѿ бг҃а помиловани а ѿ осщ҃еннаго чинѹ бл҃гословены а ѿ добрых людей хвалїми
а в совершене возрастѣ добрые люди с растию и зъ бл҃годаренїемъ женѧтъ сн҃овъ своихъ по своей вѣрстѣ по сѹдѹ бж҃їю а дщери за ихъ дѣти за мѹжь выдаютъ
и аще ѿ таковых которое чадо бг҃ъ возметъ в покаѧнїи и с причастїемъ то ѿ родителю безсквѣрнаѧ жертва к бг҃ѹ приносит сѧ и в вѣчныѧ кровы вселѧют сѧ
а имѣютъ дерзновенїе оу бг҃а милости просити ι ѡставленїѧ грѣховъ и ѡ родителехъ своихъ
ѕ҃ι
Како чадъ воспитати с надѣлкомъ за мѹжь выдати
А оу кого дочь родит сѧ ино разссѹдны люди ѿ всѧкаго приплода на дочерь ѿкладывают
на ее имѧ или животинкѹ ростѧтъ с прїплодомъ
а оу полотенъ и оу вѹсчинъ ι оу ширинокъ ι оу вѹбрѹсовъ и рѹбашекъ по всѧ годы еи в пришеннои сѹндѹкъ кладѹтъ
и платье и саженье и монисто и ст҃ость и сѹды ѡловѧные и меденые и деревѧные
прибавливати непомношкѹ всегда а не вдрѹг
себе не в досадѹ
а всево бѹдетъ полно
ино дочери растѹтъ а страхѹ бж҃їю и вѣшътвѹ оучат сѧ
и какъ за мѹжь зговорѧтъ ино всѣ готово
а толко ранее хто ѡ дѣтехъ не смышлѧетъ да какъ за мѹжь давать и въ тѹ порѹ всѣ покѹпать
ино скораѧ женитва видомаѧ работа
а по сѹдбамъ бж҃їим толко та дочь преставит сѧ ино ее надѣлкомъ поминают по еи дш҃и сорокооустъ и милостыню ис того дают
а толко иные дочери есть також ѡ них промышлѧти
з҃ι
Како дѣти оучити и страхомъ сп҃сати
Казни сн҃а своего ѿ юности его
и покоитъ тѧ на старость твою ι дастъ красотѹ дш҃и твоеи
и не ѡслаблѧи биѧ млдца
аще бо жезломъ бїеши его не оумретъ но здравїе бѹдетъ
ты бо бїѧ его по телѹ а дш҃ѹ его избавлѧеши ѿ см҃рти
дщерь ли имаши положи на них грозѹ свою
соблюдеши ѧ ѿ телесных да не посрамиши лица своего да в послѹшанїи ходит да не свою волю прїимши и в неразѹмїи прокѹдит дѣвство свое и сотворит сѧ знаемъ твоимъ в посмѣхъ и посрамѧт тѧ пред множествомъ народа
аще бо ѿдаси дщерь свою бес порока то яко велико дѣло совершиши и посреди собора похвалиши сѧ
при концы не постонеши на ню
любѧ же сн҃а своего оучащаи емѹ раны да последи ѡ немъ возвеселиши сѧ
казни сн҃а своего из млада
и порадѹеши сѧ ѡ немъ в мѹжествѣ
и посреди злых похвалиши сѧ
и зависть прїимѹтъ враги твоѧ
воспитаи дѣтище с прещенїемъ
и ѡбрѧщеши ѡ немъ покой и бл҃гословенїе
не смѣи сѧ к немѹ игры творѧ
в мале бо сѧ ѡслабиши в велицѣ поболиши скорбѧ
и после же яко ѡскомины твориши дш҃и твоеи
и не дажъ емѹ власти во юности но сокрѹши емѹ ребра донележе растетъ
а ѡжесъточавъ не повинет ти сѧ
и бѹдет ти досаженїе и болезнь дш҃и и тщета домови погибель имнию и оукоризна ѿ сѹсѣдъ и посмѣхъ пред враги пред властїю платежь и досада ѕла
Како дѣтемъ ѿц҃а ι мт҃и любити и беречи и повиновати сѧ имъ и покоити их во всемъ
и҃ι
Чада послѹшаите заповѣди гсни
любите ѿц҃а своего и мт҃рь свою
и послѹшаите их
и повинѹите сѧ имъ по бозѣ во всемъ
и старость ихъ чтите
и немощь ихъ и скорбь всѧкѹю ѿ всеѧ дш҃а понесите на своеи выи
и бл҃го вамъ бѹдетъ
и долголѣтны бѹдете на земли симъ
ѡчистите грѣхи своѧ
и ѿ бг҃а помиловани бѹдете
и прославите сѧ ѿ чл҃къ
и домъ его бѹдетъ бл҃гословѣнъ в вѣки
и насьледит сн҃ы сн҃овъ твоих
и досьтигнѣтъ старости маститы
во всѧкомъ бл҃годѣньствѣ дн҃и своѧ препровожают
аще ли кто злословитъ или оскорблѧетъ родилѧ своѧ или кленетъ или лаетъ сїи пред бг҃омъ грѣшенъ ѿ народа проклѧтъ
аще кто бїетъ ѿц҃а и мт҃рь ѿ цр҃кви и ѿ всѧкїѧ ст҃ыни да ѿлѹчит сѧ
и лютою смр҃тию и градцкою казнью да оумрет
писано бо есть
ѿч҃а клѧтва иссѹшит а мт҃рьнѧ искоренитъ сн҃ъ или дщерь не послѹшьливы ѿц҃ѹ или матери
в пагѹбѹ имъ бѹдѣтъ
и не поживѹтъ дн҃еи своихъ иже прогнѣвают ѿц҃а и досажаютъ мт҃ри
мнит сѧ не согрѣшѧѧ к бг҃ѹ
и есть поганого горѣе
и ѡбѣщникъ есть нечестивымъ о них же пррокъ исаиѧ рече
возмет сѧ нечестивыи
да не видит славы гснѧ
сихъ нечестивыи именова иже бесчествѹют родителѧ своѧ и паки насмехающаго сѧ ѿц҃ѹ и оукарѧюща старость матерню
да ськлюютъ их врановѣ и снѣдѧт ѡрли
чсть же творѧи ѿц҃ѹ и мт҃ри и повинѹюще сѧ имъ по боѕѣ во всѣмъ возвеселити сѧ имѹтъ ѡ чадех своихъ
и в дн҃ь печали избавит их г҃ь бг҃ъ
и мл҃твѹ ихъ оуслышит
егоже просѧт подастъ имъ всѧ бл҃гаѧ
покоѧи мт҃рь свою волю бж҃їю творит
и оугожаѧи ѿц҃ѹ во бл҃гихъ поживет
вы же чада дѣломъ и словомъ оугожаите родителемъ своимъ во всѧкомъ блаѕѣ совѣте
да бл҃гословени бѹдете ѿ них
ѿч҃ее бл҃гословенїе домъ оутвердит
и мт҃рьнѧ мл҃тва ѿ напасти избавит
аще ли ѡскѹдѣют разѹмомъ в старости ѿц҃ъ или мать не бесчествѹите ихъ ни оукарѧите
да ѿ своихъ чадъ почтени бѹдете
не забываите трѹда матернѧ и ѿц҃ова яже ѡ васъ болезноваша и печални быша
покоите старость ихъ
и ѡ них болезнѹите якож ѡни ѡ вас
не гл҃и много
сотворих имъ добра ѡдѣѧнимъ и пищею и всѧкими потребами
но ни си свободи симъ
не можеши бо ею родити и тако ею болети яко ѡна ѡ тебѣ
тем же со страхомъ раболѣпъно слѹжити имъ
да и сами ѿ бг҃а мздѹ прїимете и жизнь вѣчнѹю наслѣдите яко свершители заповѣди его
ѳ҃ι
Како всѧкомѹ чл҃кѹ рѹкодѣльничати и всѧкое дѣло дѣлати бл҃гословѧ сѧ
В домовитомъ ѡбиходѣ и вездѣ всѧкомѹ чл҃кѹ гсдрю или гсдрни или сн҃ѹ или дщѣри или слѹжке мѹжеска полѹ и женьска и старѹ и малѹ всѧкое дѣло начати или рѹкодѣльничати
или ести или пити или ества варити или печи што и всѧкїе приспехи дѣлати и всѧкое рѹкоделїе и всѧкое мастерьство
и оустроивъ собѧ ѡчистивъ ѿ всѧкїѧ скверны и рѹки оумывъ чисто преже ст҃ымъ покланѧти сѧ трижды въ землю а по нѹжи или до поѧса
кто оумѣетъ достоно проговорити да бл҃гославѧ с оу настоѧщаго да мл҃твѹ ιс҃овѹ проговорѧ да перекрестѧ с молвѧ
г҃и бл҃гослови ѿч҃е
тож начати всѧкое дѣло
ино томѹ бж҃їѧ млсть поспѣшесътвѹетъ
агг҃ли невидимо помогают
а бѣси ѿбѣгнѹт
и то дѣло бг҃ѹ в честь а дш҃и на пользѹ
и ести и пити зъ бл҃годаренїемъ ино сладъко
а што впрокъ здѣлано ино мило
а дѣлати с мл҃твою и з доброю бѣседою или с молчанїемъ
а дѣлаючи што ни бѹт начнет сѧ слово празное или хѹлное или с роптанїемъ или смѣхи или кощѹны или скверныѧ и блѹдныѧ речи ѿ такова дѣла и ѿ таковыѧ бесѣды бж҃їѧ млсть ѿстѹпитъ
аг҃гли ѿидѹтъ скорбни
и возрадѹют сѧ нечестивїи дѣмони видѧ волю свою содѣвающѹ безѹмнїи хрстїѧне
и пристѹпѧт тѹ лѹкавїи влагающе в мысль всѧкѹю злобѹ и всѧкѹю враждѹ и ненависть
и подвизают помыслы на блѹдъ и на гнѣвъ и на всѧкїе кощѹны и сквернословїе и на всѧкое зло
ино то оуже дѣло
ества или питїе не споро
и всѧкое мастерство и всѧкое рѹкодѣлїе не ѡ боѕѣ свершает сѧ
бг҃ѹ на гнѣвъ
а людемъ не бл҃гословленое не потребно и не мило и не прочно
а ества и питиїе не оукѹсна и не сладка
только врагѹ и его слѹгамъ оугодно и сладко и радостно
а къто въ естве и в питїи и во всѧкомъ рѹкодѣлїи не чисто стрѧпает и во всѧкомъ мастерьствѣ што оукрадетъ или прилжет или божит ца на крїве не толко здѣлано или не в толке стало а ѡнъ лжетъ и тѣ всѣ дѣла не оугодны бг҃ѹ
бѣси написѹютъ
и в томъ во всѣмъ чл҃кѹ истѧзанѹ быти в дн҃ь страшнаго сѹда
Похвала женамъ
Аще дарѹетъ бг҃ъ женѹ добрѹ дражайши есть камени многоцѣннаго
таковаѧ ѿ добры корысти не лишит сѧ
дѣлаетъ мѹжѹ своемѹ все бл҃гожитїе
ѡбрѣтши волнѹ и ленъ сотвори бл҃гопотребно рѹкама своима
бысть яко корабль кѹплю дѣющи
издалече збираетъ в себѣ богатество
и востает из нощи и дастъ брашно домѹ и дѣло рабынѧмъ
ѿ плода рѹкѹ своею насадит тѧжанїе много
препоѧсавъше крѣпко чресла своѧ оутвердит мышца своѧ на дѣло и чада своѧ пооучаетъ
такоже и рабъ
и не оугасаетъ свѣтилникъ еѧ всю нощь
рѹцѣ свої простирает на полезнаѧ
лакти же своѧ оутвержает на вретено
млсть же простирает оубогѹ
плод же подаетъ нищим
не печет сѧ ѡ домѹ мѹжь еѧ
многоразлична ѡдѣѧнїѧ преоѹкрашена сотвори мѹжѹ своемѹ и сѣбе и чадомъ и домочадцемъ своимъ
всегда же мѹжь бысть в соньмищи с вельможи и сѧдет
знаемымъ вельми честенъ быс
и бл҃горазѹмно бесѣдова разѹмѣетъ яко добро дѣлати
ни кто же без трѹда вѣнчанъ бѹдетъ
жены ради добры бл҃женъ мѹжь и число дн҃їи его сѹгѹбо
жена добра веселит мѹжа своего и лѣта его исполнит миромъ
жена добра часть бл҃га в части боѧщих сѧ г҃а да бѹдет
жена бо мѹжа своего честнѣ творѧще первїе бж҃їю заповѣдь сохранивъ бл҃гословена бѹдет
а второе ѿ чл҃къ хвалима есть
жена добра и страдолюбива и молчалива венецъ есть мѹжеви своемѹ
ѡбрѣте мѹжь женѹ свою добрѹ износитъ бл҃гаѧ из домѹ своего
бл҃женъ есть таковыѧ жены мѹжь
и лѣта своѧ исполнѧют во бл҃ѕѣ мирѣ
ѡ добрѣ жене хвала мѹжѹ и честь
к҃ а
Наказъ мѹжѹ и женѣ и людем и дѣтемъ како лѣпо быт им
Да самомѹ себѣ гд҃рю и женѹ и дѣтеи и домочадцов своихъ оучити не красти не блѧсти не солгати не ѡклеветати не завидѣти не ѡбидети не клепати чюжаго не прѣти сѧ не осѹжати сѧ не бражничати не просмѣивати не помнити зла не гнѣвати сѧ ни на кого к большимъ быти послѹшнѹ и покорнѹ к средънимъ любовнѹ к меншим ι оубогимъ привѣтнѹ и милостивѹ со всѧкимъ оуправа без волокиты но и паче наимита наимомъ не изобїдѣти а всѧкаѧ ѡбида со бл҃годаренїемъ терпѣти бг҃а ради
и поносъ и оукоризна аще по дѣломъ поносѧтъ и оукарѧютъ сїе с любовию прїимати
и ѿ таковаго безѹмїѧ ѿвращати сѧ
а противъ не мстити
аще в чемъ не повїненъ за сїе ѿ бг҃а мздѹ прїишї
а домочатцѣвъ своихъ оучи страхѹ бж҃їю и всѧкои добродѣтели
и самъ таѧ.же твори
вкѹпѣ ѿ бг҃а ѡбрѧщете млсть
аще ли небреженїемъ и нерадѣнїемъ самъ или жена мѹжнимъ ненаказанїем согрѣшит или что зло сотворитъ и вси домочадцы мѹж̏ и жены и дѣти господаревым ненаказанїем каковъ грѣх или что зло сотворѧт или бран или татьбѹ или блѹдъ всѣ въкѹпѣ по дѣломъ своимъ прїимѹтъ
ѕлосотворшїи мѹкѹ вѣчнѹю
а добро сотворшїи бг҃ѹоугодно поживше жизнь вѣчнѹю наследѧт в црствιи нбснемъ
Каковы люди дерьжать и какъ ѡ них промышлѧт во всѧкомъ оученїи и в бжственых заповедѣи и в домовномъ строенїи
к҃ в
А людей оу собѧ добрых дворовыхъ держати чтобы были рѹкоделны кто чемѹ достоинъ и какомѹ рѹкоделїю оученъ
не воръ бы не бражник не зерьщикъ не тать не разбоиникъ не блѹдникъ не чародѣи не корчмитъ не ѡманьщикъ
всѧкои бы чл҃къ оу доброго гсдрѧ наоученъ страхѹ бж҃їю и вѣжьствѹ и смїренью и всѧкимъ добродѣтелемъ добромѹ промыслѹ
не солъгалъ ни розбилъ
никово бы не ѡбиделъ
сыт бы был гсдревымъ жалованьемъ да ѡдѣнъ или своимъ рѹкодѣлїемъ
а чемъ гсдрь пожалѹет платемъ или лошедь и всѧким нарѧдцомъ или пашенькою или кокою торговлею
а и сам что замыслитъ своими трѹды
ино лѹчшее платенко верьхнее и нижнее и рѹбашка
и сапогь блюсти по праздникомъ и при добрых людех в ведро
а всегды бы было чистенко и не извалѧно и не изгрѧзнено и не излито и не измочено и не измѧто
а которои чл҃къ глѹпъ и грѹбъ и невѣжда и небреженъ а и есть оу нево платенко гсдрьско жалованье или своимї трѹды здѣлано да беречи не оумѣет ино гсдрю или комѹ приказано оу таких нечювьсьтвениковъ плате берегѹтъ оу собѧ лѹчшее
дадѹтъ коли во времѧ надѣть
да ѡпѧть снемше оу собѧ блюдѹтъ
а всемъ дворовымъ людемъ наказъ
всегда што дѣлают в ветшаном платье
а какъ пред гсдремъ и при людех въ чистомъ во вседневномъ платеицы
а в празники и при добрых людехъ или с гсдремъ или съ гдрн҃ею где быти ино в лѹчшемъ платьи
а беречи ѿ грѧзи и ѿ дожжа и ѿ снегѹ
и пришед да снѧвъ платеице высѹшит и вымѧт и вытерьть и выпахат хорошенко оукласть и оупрѧтат гдѣ то живет
ино и себѣ мило и ѿ людей чесно и гсдрю споро и слѹшкам прочно и всегда вновѣ
а люди бъ были во чти и в грозѣ и во всѧкомъ дозорѣ
промеж бы собѧ не крали сѧ
чюжево бы ѿнюд не хотѣли ни коими дѣлы
а гсдрьского бы берегли все за ѡдинъ
а гсдрю бы и госѹдарыни не лгали
и не клеветали нї на кого ни в чемъ
а гсдри бы темъ не потакали
ѡбыскивали бы прѧмо ставѧ с очеи на ѡчи
дѹрномѹ бы не попѹщали а доброго бы жаловали
ино всѧк добрѹ ревнѹетъ и гсдрьское жалованьѧ хочет выслѹжить правдою и прѧмою своею слѹжбою
и гсдрьскимъ наказом и добрымъ наоукомъ вѣкъ живетъ и дш҃ѹ сп҃сетъ ι гсдрю слѹжит и бг҃ѹ оугодит
да наипаче оуказывати которымъ вмѣстно к цр҃кви бж҃їи всегда ходити и по праздникомъ илї во дворе пѣтьѧ слѹшати
и ѡсобъ на едїне молити сѧ
чстота теснаѧ хранити ѿ всѧкаго блѹда и пьяньства и лакомъства
и ѿ безвременнаго питїѧ и ествы ι ѡбьѧденїѧ и пїѧньства воздержати сѧ
и ѿц҃овъ бы дх҃овных и з женанами своими имѣти и на покаѧнїѧ приходили
а женатые с своими женами законно бы жили по дх҃овнаго ѿц҃а накзанїю
ѿ женъ бы своих не блѹдїли а жены ѿ мѹжеи
да чемѹ самъ ѿ гсдрѧ наоученъ тово бы и жены наказывали всѧкомѹ страхѹ бж҃їю и вѣжствѹ
и гсдрыни бы слѹшали и повиновала сѧ во всемъ
и своими трѹды и рѹкодельемъ выслѹживала
а не крала бы и не лгала
и не блѧла и не бражничала
и з дѹрными речми к гсдрни не приходїла
и волхвовъ и с кореньемъ и з зельемъ кто тѣмъ промышлѧетъ с тѣми бы ѿнюд не знала сѧ
и гсдремъ бы про таких людеи не сказывали
то бо сѹть слѹги бѣсовскїѧ
слѹжили бы гсдремъ своимъ вѣрою и правдою и добрыми дѣлы и праведными трѹды
а гсдри бы и гсдрни людей своих мѹжеи и женъ и робѧт и всѧких слѹгъ жаловали и кормили и поили и ѡдѣвали
и въ тепле бы жили и во всѧкомъ покои и в бл҃годеньстве всегда
и гсдри бы себѧ и свою дш҃ѹ и домъ свой добре строивъ и домочадцовъ безо всѧкїѧ скорби тоже нищих и странных и оубогих вдовицъ и сирот покоити достоино ѿ своих праведны трѹдовъ
и к цр҃квамъ бж҃їимъ и цр҃ковникомъ и в мнстри проносити млстнѧ
и к себѣ в домы своѧ призывати
ино то и богѹ приѧтно и дш҃и полезно
а ѿнюдъ бы не вмещало сѧ в домъ ни ѿ насїлиѧ ни ѿ грабленїѧ ни ѿ всѧкого мшелоимъсътва ни ѿ посѹлѹ ни ѿ поклепѹ ни ѿ резоимъства нї ѿ ѧбедничества ни ѿ крива сѹда
аще ѿ сего зла бг҃ъ соблюдет тотъ дом бѹдет бл҃гословенъ ѿ нн҃ѣ и до век
к҃ г
Како врачевати сѧ хрстїѧномъ ѡ болезнии ѿ всѧких скорб
Аще бг҃ъ пошлет на кого болезнь или какѹю скорбь ино врачевати сѧ бж҃їею млстию да слезами да млт҃вою да постомъ да млстнею к нищимъ да истиннымъ покаѧнїем да бл҃годаренїе и прощение и милосердие и нелицѣмѣрнаѧ любовь ко всѧкомѹ
да ѿц҃овъ дх҃овных подьвизати на моле.нїе бг҃ѹ
и молебны пѣти
и вода ст҃ити с честных крстовъ и со ст҃ых мощей и с чюдотворных ѡбразовъ
и масломъ сщ҃ати сѧ
да и по чюдотворнымъ по ст҃ымъ мѣстомъ ѡбещевати сѧ и приходѧще молити сѧ со всѧкою чстою совѣстию
тѣм цѣлба всѧкимъ различнымъ недѹгомъ ѿ бг҃а полѹчити
да и ѿ всѧких грѣховъ оудалѧти сѧ
и впередь никакова зла не творити
а ѿц҃овъ дх҃овных заповѣди хранити
и епїтемъи исправлѧти
тѣмъ ѡчистити сѧ ѿ грѣха
и дш҃евнаѧ и телеснаѧ болезнь исцелити
и бг҃а млстнва сотворити
и всѧкомѹ хрстїѧнїнѹ целити себѣ ѿ всѧких различьных недѹгъ дш҃евныхъ и телесныхъ и дш҃етлѣнныхъ и болезненых страстей
жити по заповедемъ гнсимъ и по ѿческомѹ преданїю и по хрстиѧньскомѹ законѹ якоже в начале писано книги сеѧ ѿ первыѧ главы
всѧ пѧтьнадесѧт главъ и прочаѧ главы книги сеѧ такоже к҃ е глав внимати
и достоит творити
ино и бг҃ѹ оугодит и дш҃ѹ сп҃сет и грѣха избѹдетъ и здравїе полѹчитъ дш҃евное и телесное и вѣчных бл҃гъ наследникъ бѹдетъ
а кто безстрашенъ и бесчиненъ страхѹ бж҃їю не имѣетъ
и воли бж҃їи не творит
и законѹ хрстїѧньского и ѿеческаго преданиѧ не хранит
о цр҃кьви бж҃їи и ѡ цр҃ковномъ пѣнїи и ѡ келеиномъ правиле и ѡ молитве и ѡ всѧкомъ славословїи бж҃їи не радитъ
естъ и пїет без воздержанїѧ и во ѡбьѧденїе и в пїѧньство и не в подобно времѧ
и законного жительства не хранит ндли и среды и пѧтка и празниковъ и великого поста и бг҃родичьна
без воздержанїѧ блѹдитъ и не в подобно врѣмѧ и чрезъ естество и чрезъ законъ
или ѿ жены блѹдѧтъ
или содомъскїи грѣх содѣвают
и всѧко скаредїе творѧтъ и всѧкїе бг҃омѣрзские дѣла блѹдъ не чистотѹ сквернословїе и срамословїе пѣсни бѣсовскїе бѹбны трѹбы сопѣли всѧко бѣсовское оугодїе и всѧкое бесчинїе и бесстрашїе
к семѹ ж чарованїе и волхвованїе и наоузы звездочетье рафли алнамахи чернокнижье ворограи шестокрылъ стрелки громныѧ топорки оусовники дна каменїе кости волшебныѧ ι иныѧ всѧкїѧ козьни бесовъскїѧ
или кто чародѣиствомъ и зелїемъ и коренїемъ и травами на смерть или на потворьство ѡкормлѧетъ или бесовскими славами и мечтаньми и кѹдесом чарѹетъ на всѧкое зло и на прелюбодеиство или кто кленет сѧ именемъ бж҃їимъ во лжѹ или клевещетъ на дрѹга тѹтож прочти и к҃ д главѹ
в тѣхъ во всѣх дѣлехъ и в обычеехъ и нравех востаетъ в чл҃цехъ гордость ненависть злопомненїе гнѣвъ вражда ѡбида лжа татьба клѧтъва срамословїе и сквернословие и чарованїе и волхваванїе смѣх кощѹны ѡбьѧденїе пїѧньство безвременное и рано и поздно и всѧкаѧ злаѧ дѣла и всѧкїи блѹдъ и всѧкаѧ нечистота
ι бл҃гїи чл҃колюбецъ бг҃ъ не терпѧ в чл҃цехъ таких ѕлыхъ нравовъ и ѡбычаевъ и всѧкїхъ неподобных дѣлъ якоже чадолюбивыи ѡтецъ скорбьми сп҃саетъ и ко сп҃сенїю приводит показѹѧ и наказѹетъ за премногїѧ грѣхи наша
смерти же скорыѧ не предастъ
не хощет см҃рти грѣшничи
но ѡжидает покаѧнїѧ еже ѡбратити сѧ и живѹ быти емѹ
аще не ѡбратѧт сѧ и не кают сѧ ѿ злыхъ дѣлъ наводит грѣхъ ради наших ѡвогда глад ѡво моръ ѡво пожаръ ѡво потопъ ѡво плененїе и ѡ посеченїе ѿ поганых и градомъ разоренїе и цр҃квамъ бж҃їимъ и всѧкои ст҃ыни потребленїе и всѧкомѹ стѧжанию расхищенїе
ѡвогда ѿ црска гнѣва разграбленїе имѣнїю
и самомѹ казнь без мслти и поноснаѧ см҃рть
и ѿ разбоиникъ и ѿ татеи ѡкраденїе
и ѿ сѹдеи продажа и мѹченїе
ѡво бездождие ѡво безвременные дожди и нестроиные лѣта и зима неѹгодна и лютые мразы и земли бесплодїе и всѧкомѹ животномѹ скотѹ и зверемъ и птицамъ и рыбам и всѧкомѹ ѡбилию скѹдость
родителемъ и женѣ и чадомъ нѹжными и напрасными и съкорыми см҃ртьми лишенїе ѿ многоразличных нѹжныхъ и тѧжкихъ недѹговъ страданїѧ и зле скончанїе
и ѡ всех сихъ настоѧщих бѣдах не оуцеломѹдрим сѧ и не накажем сѧ
и в покаѧнїе и в чювьство и в страх не внидемъ видѧ таково праведного гнѣва бж҃їѧ наказанїе за премногїѧ грѣхи наша
и паки г҃ь наказѹѧ ны и ѡбращаѧ к покаѧнию якоже и долготерпѣливаго ιѡва искѹшаѧ посылаѧ различныѧ скорби и болѣзьни и тѧжкїѧ недѹги ѿ дѹхов лѹкавых мѹченїе тѣлѹ согнитїе костем ота ѡтокъ и ѡпѹхолъ на все оуды проходом ѡбоимъ заклад и камень во оудахъ и глѹхота и слѣпота и нѣмоста в оутробѣ терзанїе и блеванїе злое и на низъ во ѡба прохода кровь и гнои и сѹхотнаѧ и кашель и главоболенїе и зѹбнаѧ болезнь и камчюгъ и френьчюги и разслабленїе и трѧсенїе и всѧкїе тѧшкїе различньїе недѹги наказанїе гнѣва бж҃їѧ
и сїѧ всѧ своѧ грѣхи презрѣхомъ
и в покаѧнїе не внидохомъ
ничто же не оуцѣломѹдри ни оустраши
и не накажемъ сѧ
ѡ семъ видѧ бж҃їе назанїе на себѣ и болезни тѧшкїе ѡставѧ бг҃а создавшаго ны и млсти и прощенїе грѣховъ ѿ него не требѹѧ еже злѣ содѣѧхомъ и пристѹпихомъ к нечистымъ бѣсомъ ѿ нихже ѿрекохомъ сѧ во ст҃омъ крещенїи и всѣхъ делъ их
и призываемъ к себѣ чародѣевъ и кѹдесниковъ и волъхвовъ и всѧких мечетников и зелеиников и с кореньемъ ѿ нїхже чаемъ дш҃етлѣнныѧ и временныѧ помощи
и оуготоваемъ собѧ дїѧволѹ во дно адово во вѣки мѹчити сѧ
Ѽ безѹмнїи чл҃цы
Ѡле неразѹмїѧ вашего
не разсѹждаем своихъ грѣховъ за што ны бг҃ъ наказѹетъ и не каем сѧ ѡ них
и не престаемъ ѿ злобъ и ѡ всѧких неподобныхъ дѣлъ
не помышлѧемъ вѣчнаго но желаемъ тлѣннаго и временнаго
престаните ѿ ѕлобъ и ѿ всѧких дш҃етленных дѣлъ
и ѡчистимъ себѣ истинным покаѧнїемъ
яко млстивъ г҃ь помилѹетъ ѿ грѣхъ и подастъ телесемъ здравие и дш҃амъ спсенїе
и вѣчных бл҃гъ не лишит аще кто потрѹдит сѧ в семъ вѣцѣ црства ради нбснаго
писано бо есть во ст҃омъ апсле
многими скорбми подобаетъ намъ внити в црство нбсное
во ст҃омъ еѵглїи речено бысть
оускїи и прискорбньїи пѹть вводѧи в живот
а широкїи и пространныи вводѧи в пагѹбѹ
и паки рече г҃ь
нѹжно есть црство нбсное
и нѹжницы восхищаютъ е
к҃ д
Ѡ неправедномъ житїи
А кто не по бѕ҃ѣ живет не по христїѧньскомѹ житїю чинит всѧкѹю неправдѹ и насїлие ι ѡбидѹ силно ѡтоиметъ возмѧ не заплатит волокитою оуморитъ а молода чл҃ка во всемъ изобидит
а на сѹседьсьтве кто не добръ или в селѣ на своих хртїѧнъ или на приказе или на власти дани тѧжкїѧ и всѧкїе оуроки незаконныѧ накладывает или чюжѹю нивѹ попахалъ или лѣсъ посѣкъ или землю переѡралъ или лѹгъ перекосилъ или ловлю рыбнѹю переловилъ или борти или перевесье и всѧкѹю ловлю и всѧкое оугодїе неправдою и насилїемъ сотворит или ѡграбит или покрадет или розобьетъ или кого чимъ поклепет или кого чимъ подкинет или чимъ ѡполичьнитъ или напрасно кого продастъ или в работѹ неповинных лѹкавьствомъ или насилїемъ ѡхолопит или непрѧмо сѹдитъ или неправено ѡбыскиваетъ или на кривѣ послѹшествѹетъ или кающим сѧ немилостивъ или лошад или всѧкѹю животинѹ и всѧкое стѧжанїе и села или винограды или дворы и всѧкое оугодїе силою ѿїмет или дешево в неволю кѹпит или ябедничествомъ вытѧжет или корчемнымъ прикѹпомъ или лихвы и всѧкимъ лѹкавным оухищренїемъ и неправедным собраниемъ или росты и насъпы и мыта
всѧкїѧ неподобныѧ дѣла блѹдъ нечистотѹ сквернословїе и срамословие и клѧтвопрестѹпленїе ι ярость и гнѣвъ и злопамѧтство самъ гсдрь или гсдрѧ творѧт или дѣти их или люди их или крестїѧне их а ѡни гсдри ѡ томъ не возбранѧют и не ѡборонѧют и оуправы не дают прѧмои всѣ вкѹпѣ бѹдѹтъ во адѣ а здѣ проклѧти
ино во всѣх тѣхъ плодех неб҃лгословеных а от бг҃а не помилованъ а ѿ народа проклѧт
а ѡбидимїи бг҃ѹ вопиют
а своей дш҃и на погибель
а домѹ тщета
и все проклѧтое а не бл҃гословеное и носити и ясти и пити
то все стѧжанїе и плоди не бж҃їи но бесовскїе
низходѧтъ во адъ живы дш҃а их тако творѧщих
а ѿ нихъ всѧкого ѡбилїѧ и плодовъ ѿ таковых непрїѧтна бг҃ѹ млстынѧ ни при животе ни по сьмерти
аще хощете вѣчныѧ мѹки избыти ѿдаи неправедное ѡбидимомѹ
и каи сѧ вперед тако не творити со всеми своими еже есть писано
скоръ г҃ь на млсть свою
истинно кающих сѧ приемлетъ
и великимъ грѣхомъ свободѹ дарѹетъ
к҃ е
Ѡ праведномъ житии
аще кто по бѕѣ живет ι по заповѣдемъ гнсимъ и по ѿческомѹ преданїю ι по хрстїѧньскомѹ законѹ аще ли властелинъ сѹдит праведно и нелїцѣмѣрно всѣмъ равно богату ι оубогѹ и ближнемѹ и далнемѹ доволни бѹдѹтъ оуроки праведными и творити
Аще ли в селех такоже и во граде и на сосѣдьствѣ хто добръ и оу своих хрстїѧнъ или на власти или на приказе праведъныѧ оуроки в подобно времѧ емлет не силою и не грабленїем и не мѹченїемъ
а коли что не радило сѧ а заплатити не чим ι ѡнъ наровит
а оу сѹсѣда или оу своево хрстїѧнїна чево не достало на сѣмена или лошади или коровы нѣтъ или гсдрьскїе дани не чимъ заплатить ино ево ссѹдити и подмочи
а оу самого мало ино занѧти
а ѡ нихъ болезновати ѿ всеѧ дш҃а
а ото всѧкаго ѡбидѧщаго беречи их в правдѣ
а сомомѹ и людемъ твоимъ ѿнюд никово ни в чемъ не ѡбидѣти ни в пашне ни в земле ни в домашнемъ ни в какомъ запасе ни в животине
и всѧкаго неправеднаго стѧжанїѧ не желати
бл҃гословлеными плоды и праведнымъ стѧжанїемъ жити подобаетъ всѧкомѹ хрстїѧнинѹ
и видѧ бг҃ъ ваша добраѧ дѣла и таковѹ млсть и нелицемѣрѹю любовъ ко всем и правдѹ во всемъ и подастъ бг҃ъ богатѹю млсть и гобинѹ плодомъ и всѧкого изоѡбилιѧ оумножит
и млстнѧ та ѿ праведных трѹдовъ и бг҃ѹ прїѧтна
и мл҃итвѹ ихъ бг҃ъ оуслышит и ѿ грѣховъ свободит и жизнь вѣчьнѹю дарѹетъ
к҃ ѕ
Како жити человѣкѹ смѣтѧ свои живот
А во своемъ во всѧкомъ ѡбиходе и в лавочномъ и во всѧкомъ товаре и в казнѣ и в полатахъ или в дворовомъ во всѧкомъ запасе или в деревенскомъ или в рѹкодельи и в приходе и в росходе и в заимехъ и в долгѣхъ всегда себѣ смечат
и потомѹ живешь и ѡбиходъ держишь по приходѹ и росходъ
к҃ з
Аще кто не разсѹдѧ себѧ жївет
Всѧкомѹ чл҃кѹ богатѹ и оубогѹ великѹ и малѹ разсѹдити себѧ и смѣтити по промыслѹ и по добыткѹ и по своемѹ имѣнїю
а приказномѹ чл҃кѹ смѣтѧ собѧ по гсдрьскомѹ жалованью и по доходѹ и по помѣстью и таковъ дворъ себе держати и всѧкое стѧжание и всѧкои запасъ
по томѹ и люди держати и всѧкои ѡбиходъ
по промыслѹ и по добыткѹ по томѹ и ести и пити и носити и людеи ѡдѣвати и с людми сходити сѧ з добрыми
аще кто не разсѹдѧ собѧ и не смѣтѧ своего житїѧ и промысла и добытка и оучнетъ на люди глѧдѧ жити не по силе и заимѹѧ или неправеднымъ имѣнїемъ и та чсть бѹдет с великимъ бесчестиемъ и со оукоризною и с поношениемъ
в злое времѧ нихто емѹ не поможеет
а ѿ бг҃а грѣхъ
а ѿ людей посмѣхъ
ино надобѣ всѧкомѹ чл҃кѹ тщеславїѧ бѣгатї и похвалы и неправеднаго собранїѧ жити по силе и по промыслѹ и по смѣте и по добыткѹ своею правою силою
ино то житїе бл҃гопрїѧтно и богооугодно и ѿ людей похвално и себѣ и дѣтемъ своим прочно
к҃ и
Аще кто слѹгъ держит без строѧ
А толко людеи держат оу собѧ не по силе и не по добыткамъ а не оудоволити его ествою и питїемъ и ѡдежею или которои не рѹкоделенъ и собою не оумѣет промыслити ино тои слѹги мѹжикѹ или женки или девки оу неволи заплакав ι лгать и красть и блѧсть а мѹжиком и розбивать и красть и в коръчме пити и всѧкое ѕло чинити
и томѹ безѹмномѹ гсдрю и гсдрыне ѿ бг҃а грѣхъ
а ѿ людей посьмѣхъ
и не сѹсѣдьство со всѧкимъ
а ѿ сѹсѣдеи продажа и тщета домѹ
и самъ ѡскѹдеет за скѹдость оума
к҃ ѳ
Пооучати мѹжѹ своѧ жена какъ бг҃ѹ оугодити и мѹжѹ своему оуноровити и како домъ свои добре строити и всѧ домашнѧѧ порѧднѧ и рѹкоделье всѧкое знать и слѹгъ оучить и самои дѣлать
Подобаетъ пооучити мѹжемъ женъ своих с любовию и бл҃горазсѹднымъ наказанїемъ
жены мѹжей своихъ вопрошают ѡ всѧкомъ бл҃гочинїи како дш҃а сп҃сти богѹ и мѹжѹ оугодити и дом свой добре строити и во всемъ емѹ покарѧти сѧ
и что мѹжь накажетъ то с любовию прїимати и твоего по его наказанїю
пѣрьвїе имѣти страх бж҃їи и телеснаѧ чистота яко.же впреди оуказано бысть
воставъ ѿ ложа своего предѡчистивъ себѣ и молебнаѧ совершивъ женамъ и дѣвкам дѣло оуказати дневное всѧкомѹ рѹкодѣлию что работы
дневнаѧ ества варити и которои хлѣбы печи ситные и решетные
и сама бы знала какъ мѹка сѣѧти какъ квашнѧ притворити и замѣситї и хлѣбы валѧти и печи
и квасны и бѹхоны и выпекли сѧ
а колачи и пироги тако же
и колко мѹки возмѹтъ
и колько испекѹтъ
и колко чево родит сѧ ис четверти или из осмины или из решота
и колко высевковъ
и колко испекѹтъ
мѣра знати во всемъ
а ествѹ мѧснѹю и рыбнѹю и всѧкїе пироги и всѧкїе блины и всѧкїе каши и кисели и всѧкїе приспѣхи печи и варити
все бы сама гсдрынѧ оумѣла
ино оумѣетъ и слѹг наоучити
и все сама знает
а коли хлѣбы пекѹтъ тогды и платѧ моютъ ино с одого сьтрепнѧ и дровамъ не оубыточно
и дозирати какъ красные рѹбаши моют и лѹчшее пълатьѧ и колко мыла идетъ и золы и на колко рѹбашекъ
и хорошо бы вымыти и выпарити
и начисто выполоскати ι иссѹшити ι искатати и скатерти и оубрѹсы и ширинки ι оутиралники
такоже и всемѹ счетъ самой знати и ѿдати и взѧти все сполна и бело и чисто
а ветчано вѣжливо бы поплачено
ино сироткамъ пригодит ца
а коли хлебы пекѹтъ ино того.же тѣста вѣлети ѿнѧти и пироговъ начинити
а коли пшеничьное пекѹтъ и семъе из межъситки велѣти пироговъ зьдѣлати
в скоромне дни скороромною начинкою какаѧ лѹчит сѧ
а в посные дн҃и с кашею или з горохомъ или с сокомъ ιли рѣпа или грибы или рыжїки или капѹста
что бг҃ъ лѹчит ино семъе потешенье
и всѧкѹю бы ествѹ и мѧснѹю и рыбнѹю и всѧкои приспѣх скоромнои и поснои жена сама бы знала и оумѣла здѣлат и слѹшкѹ наоучить
то гсдрни домовнаѧ и домоводицы добрые
и то бы знала же пивнои медовой и виннои и бражьнои квасной и оуксѹснои и кислаштѧнои и всѧкои ѡбїходъ какъ дѣлают и повареннои и хлѣбнои и в чемъ что родит сѧ и колко ис чево бѹдет
коли все знаетъ доброго мѹжа наказанїемъ и грозою и своимъ добрымъ разѹмомъ ино все бѹдетъ споро и всево бѹдет много
а котораѧ женьщина или дѣвка рѹкодѣльна и той дѣла оуказати рѹбашка дѣлати или оубрѹсъ брати или ткати или золотное или шелковое пѧличное дѣло
и котораѧ чемѹ ѹчена того всего досмотрити и дозрети
и всѧкой мастери самой прѧдено а тафта и камка и золото и серебро ѿвѣсити и ѿмѣрити и смѣтити
и оуказати сколко чего надобно
и сколко чего дастъ
и прикроити и примѣрити
самои все свое рѹкоделїе знати
а малых дѣвокъ оучити котораѧ чево пригоже
а мѹжнимъ женкамъ которые черное дѣло дѣлают избѹ топѧтъ и хлѣбы пѧкѹтъ и платьѧ моют тѣмъ ленъ дают на собѧ и на мѹжа и на дѣти прѧсти
а ѡдинаѧ жоночка или дѣвка на гсдрѧ ленъ прѧдетъ
а изгребїи и пачеси на собѧ или какъ пригоже
а все бы вѣдала сама гсдрнѧ которои дѣло какое дастъ колко чево дастъ и колко чево возмѣтъ и сколко чево здѣлаетъ кто дн҃емъ много ли мало и сколько ис чево выидетъ
то бы сама все знала
и в счете бы было все
а сама бы гсдрнѧ ѿнюд никакоже никоторыми дѣлы ѡпрично немощи без дѣла не была
ино и слѹшкамъ на нее смотрѧ повадно дѣлати
мѹжь ли придет гостьѧ ли ѡбычнаѧ прїидетъ всегды бы над рѹкоделїемъ сидѣла сама
то еи честь и слава и мѹжѹ похвала
а николи.же бы слѹги госѹдарыни не бѹдили
гсдрнѧ бы слѹгъ бѹдила
а ложа сѧ бы спать всегды ѿ рѹкодѣлїѧ молебнаѧ совершивъ
Добрые жены рѹкодѣлные плоды и бережнье всемѹ
и что скроит и ѡстатки ι ѡбрески беречи
А добраѧ домовитаѧ жена бл҃горазѹмнымъ своимъ помысломъ и мѹжнимъ наказанїемъ и добрымъ подвигомъ своихъ трѹдовъ с слѹшками полотенъ и оусчинъ и холъстовъ надѣлано да на што пригоже
ино ѡкрашено на летники и на кавтаны и на сарафаны
и то оу ней на домашнеи ѡбиходъ перекроено и перешито
а бѹдетъ слишкомъ за ѡбиходомъ надѣлано полотенъ или оусчинъ или холъстовъ или скатертеи или оубрѹсовъ или ширинокъ или иного чего ино и продастъ
ино што надобе кѹпитъ
ино того оу мѹжа не проситъ
а рѹбашки красные мѹжьскιе и женьские и порты то все самой дати при себе кроити
и всѧкїе ѡстатки ι ѡбрѣсъки камчатые и тафтѧные и дарагїе и дешевые и золотное и шелковое и бѣлое и красное и пѹхъ и торочки и споръки и новые и ветшаное все бы было прибрано мѣлкое в мешечках
а ѡстатки сверчено и свѧзано
а все розбрано по чисълѹ и оупрѧтано
и какъ чево подѣлат вѣтшана или оу новаго не достало а то все есть в запасе
в торгѹ того не ищешь
далъ бг҃ъ оу доброго промысла оу совершенаго разѹма все сѧ лѹчило дома
л҃ а
Какъ всѧкое платье кроити и ѡстаткї и ѡбрески беречи
В домовитомъ ѡбиходѣ коли лѹчит сѧ какое платьѧ кроити себѣ или жене или дѣтемъ или людемъ камчато или тафтѧно или изѹфрено или кѹшачно или зенденинное или сѹкнѧное или армѧчное или сермѧжное или кожи какїе краити или сагадакъ или на седло или ѡмѣтюкъ или сѹмы или сапаги или шѹба или кафтанъ или терлик или ѡднорѧтка или кортель или лѣтникъ и каптѹръ или шапка или нагавицы или какое платно ни бѹди и самъ гсдрь или гсдрнѧ смотрї и смечаетъ ѡстатки
и ѡбрески живѹтъ
и тѣ ѡстаткї и ѡбрески ко всемѹ пригожают ца в домовитомъ дѣле поплатить ветчаново товож портища или к новомѹ прибавит или какое ни бѹди починить
а ѡстатокъ или ѡбрезокъ какъ вырѹчить
а въ торгѹ оустанешъ прибираючи в то лицо
в.три.дора кѹпиш
а иногды и не приберешъ
а коли лѹчит сѧ какое платно кроити молодѹ чл҃кѹ сн҃ѹ или дщери или молодои невѣске лѣтникъ или кортель или шѹба с поволокою или ѡпашень зѹфрѧнъ или камчат или ѡбьѧрь или ѿласъ или бархатъ или терликъ или кафтанъ и што ни бѹди доброе и кроѧчи да загибати вершка по два и по три на подоле и по краемъ и по швомъ и по рѹкавомъ
и какъ вырастетъ годы два или три или в четыре и роспоровъ то платно и загнѹтое ѿправит
опѧть платно хорошо станет
кое платьѧ не всегда носити то такъ краити
л҃ в
Всѧкаѧ порѧднѧ домашнѧѧ держати
А всѧкомѹ рѹкодѣлью и оу мѹжа ї оу жены всѧкаѧ бы порѧднѧ и снасть была в подводворыи и плотницкаѧ и портново мастера и железнаѧ и сапожнаѧ
и оу жены бы всѧкомѹ ей рѹкодѣлью и домовитомѹ ѡбиходѹ всѧкаѧ бы была порѧднѧ своѧ
и держано бы то бережно гдѣ что пригоже
ино что себѣ ни зделалъ и нихто ничево не слыхалъ
в чюжи̏ дворъ не идешь ни по што
свое без слова
а повареннаѧ порѧднѧ и хлѣбнаѧ а все бы было оу собѧ сполна и мѣдѧное и ѡловѧное и железное и деревѧное каково сѧ лѹчить
а лѹчит сѧ оу кого кокаѧ ссѹда взѧть или свое дат саженье или мониста или съкѹта женьна сѹдно серебрѧное или мѣдѧно или ѡловѧное или какое платно и како̏ ни бѹди запасъ пересмотрити и нового и ветшаного гдѣ измѧто или избито или оутло или што гдѣ извалѧно или подрало сѧ и котораѧ на чемъ ни бѹди притча или што не цѣло и все то исчести и смѣтити и записати и хто емлет и хто даетъ
ѡбѣма то бы было вѣдомо
а что вѣсовое то бы извешено
и всѧкои ссѹды бы цѣна поставлена
по грѣхомъ какова притча станет ца ино на ѡбѣ стороны хлопотовъ и ѡстѹды нѣтъ
ино томѹ платежь
а всѧкаѧ ссѹда имати и давати в честь
и беречи паче своего
ι ѿнести на срокъ чтобы сами гсдри того не просили и по то не посылали
ино и впредь дадѹт
и дрѹжба впрокъ
а толко чюжаго не беречи или на срокъ не ѿнести или испортивъ ѿдать ино ѡстѹда въ вѣкъ ι оубытокъ в томъ
и продажа живетъ
и впередь нихто ни в чемъ не вѣритъ
л҃ г
По всѧ гсдрни дн҃и дазирати оу слѹгъ всего и домашнеи порѧдни и рѹкодѣльѧ ι ѡ самои еи и ѡ всѧкомъ береженїи и строенїи
А по всѧ дн҃и гсдрнѧ оу слѹгъ дазираетъ которые пекѹтъ и варѧтъ и всѧкїе приспѣхи дѣлаютъ и которые всѧкое рѹкодѣлїе дѣлают
и котораѧ слѹжька хорошо дѣлает по приказѹ или есть варитъ или хлѣбы печет или колачи или пироги или какїе ни бѹдь приспѣхи или какое рѹкодѣлие здѣлает хорошо и за то слѹшка примолвити и пожаловати и есть подати
и по преже писанномѹ какъ дворовымъ людемъ ѿ гсдрѧ береженїе и по слѹжбе смотрѧ
а кто хѹдо и не по прїказѹ здѣлает или не слѹшает или ленит ца или испортитъ што или нечисто стрѧпает или крадет ино по преже писаномѹ наказанию оучити какъ ѿ гсдрѧ слѹгамъ живет
впреди ѡ томъ наказании писано как кого пожаловати или наказати или наоу̏чити
а в горнице и в комнате и в сенех и на крыльце и на лѣснице всегда бы было чисто и рано и позно
а столъ и сѹды всѧкїе всегда чисто мыти
и скатерть чиста
а сама бы гсдрнѧ всегда была оустоина во всѧкомъ ѡбиходе
таковыи бо оу нее слѹжки были вѣжливы по преже писаномѹ
а с слѹгами бы гсдрнѧ пѹстошных речеи ни пересмешныхъ ѿнюд не говорила
и торговки ни безделные женки ни волхвы никако не приходили
а постелѧ и платьѧ по грѧткамъ и в сѹндѹкѣхъ и в коробьѧх и оубрѹсы и рѹбашки и ширинки все бы было хорошенко и чистенько и беленко оуверчено и оукладѧно и не перемѧто и не сполщено
а сажань и мониста и лѹчшее платьѧ всегда бы было в сѹндѹкѣхъ и в коробьѧ за замкомъ
а ключи бы держала в малам ларцѣ
а всѣ бы вѣла сама
л҃ д
По всѧ дн҃и жене с мѹжемъ ѡ всемъ спрашивати сѧ и совѣтовати ѡ всемъ и как в люди ходити и к себе призывати и з гостьѧми что бесѣдавати
А по всѧ бы дн҃и ѹ мѹжа жена спрашивала с ї совѣтова ѡ всѧкомъ ѡбиходе
и воспоминала что надобет а в гости ходити и к себѣ звати ссылат ца с кемъ велитъ мѹжь
а гостьи коли лѹчит сѧ или самои гдѣ быти за столомъ сѣсти лѹччее платѧ переменити ѿнюд бечи сѧ ѿ пьѧного питїѧ
пьѧныи мѹжь дѹрно
а жена пьѧна в мирѹ не пригоже
а з гостьѧми бесѣдовати ѡ рѹкодѣльи ι ѡ домашьнемъ строенїи какъ порѧднѧ вести и какое рѹкодѣлеицо здѣти
чего не знаетъ ι того оу добрых женъ спрашївати сѧ вѣжливо и ласково
и кто что оукажетъ на томъ ниско челомъ бити
или оу собѧ в подворье оу которои гостьи оуслышитъ добрѹю пословицѹ какъ добрые жены живѹтъ и какъ порѧдню ведѹтъ и какъ домъ строит и какъ дѣти и слѹжокъ оучатъ и какъ мѹжеи своих слѹшают и какъ с ними спрашївают сѧ и какъ повинѹют сѧ имъ во всемъ и то в себѣ вънимати
а чево доброво не знаетъ ино спрашиват ца вѣжливо
а дѹрных и пересмѣшных и блѹдныхъ речеи не слѹшати
и не бесѣдовати ѡ томъ
илї в гостѧхъ оувидит добрѹю порѧдню или вь естве или в питье или в каких приспѣсех или какое рѹкодѣлье неѡбычно или кокаѧ домашнѧѧ порѧднѧ гдѣ хороша или котораѧ добраѧ жена и смышленаѧ и оумнаѧ и в речех и в бесѣде и во всѧком ѡбиходѣ или гдѣ слѹшки оумны и вѣжливы и порѧдливы и рѹкодѣлны и ко всѧкомѹ добрѹ смышлены и всего того добра примечати и внимати
чево не знает или чево не оумѣетъ и ѡ томъ спрашивати с вѣжливо и ласково и ѡ том бити челомъ
и пришед на поворьѧ то все мѹжѹ сказат на оупокои
с такими то з добрыми женами пригоже сходити сѧ ни ествы ни питїѧ длѧ добрыѧ ради бесѣды ι наоукѹ длѧ да внимать то в прокъ себѣ
а не пересмехати с
и ни ѡ комъ не переговариватї
ι спросѧт ѡ чемъ про кого иногды ι оучнѹтъ питати ино ѿвещати
не вѣдаю азъ ничего того
и не слыхалъ
и не знаю
и сама ѡ ненадобномъ не спрашиваю
ни ѡ кнѧинѧхъ ии ѡ боѧрынѧх ни ѡ сѹсѣдах не пересѹжаю
л҃ е
Слѹгъ наказывати какъ в люди посылат с чимъ
А слѹгъ своихъ заповѣдываи ѡ людех не переговаривати
и гдѣ в людех были и что видели недобро тово дома не сказывали бы
а что дома дѣет сѧ того бы в людехех не сказывали
ѡ чемъ посланo то и паметѹи
а ѡ иномъ ѡ чемъ оучнѹтъ спрашивати того не ѿвечевай и не вѣдаи и не знай того
борзее ѿдѣлавши сѧ да домои ходи и дѣло кажи
а иныхъ вестеи не приноси што не приказано
ино промежь гсдреи никакои ссоры не бѹдеть
и неподобные речи и блѹдные то бы ѿнюд не был
то доброму мѹжѹ похвала и жене толко оу них таковы слѹжки вѣжливы
а пошлешь кѹды слѹшкѹ или сна и што накажеш говорити или што здѣлати или што кѹпить и ты вороти да спроси емѹ что ты емѹ наказалъ что емѹ говоритї или что емѹ здѣлат или что ем ѹпити толко по тъвоемѹ наказѹ тебѣ все изговорит ино добро
а пошлеш с слѹгою к комѹ ествѹ или питье или что ни бѹди да воротивь спроси его кѹды несетъ
толко такъ скажетъ какъ наказан то добро
а посылати питїе в полне а ествѹ цѣлѹ ино солгат не оуметь
а товаръ посылаи смѣтивъ или смѣрѧвъ а деньги счетши а што вѣсовое свѣсивъ а вево лѹчши запечатавъ
ино безгрѣно
да ѡ томъ наказывати что послано без гсдрѧ ѿдать ли или домовъ ѿнести
ι ѡ тѣх всѣхъ людехъ не догадает сѧ гсдрь или гсдрнѧ сн҃а или слѹги воротитъ да спросит кѹды и с чимъ послали и что наказали
ι оумнаѧ слѹшка вѣжливаѧ самъ ворот сѧ да вѣжливенко соимѧ колпакъ оу гсдрѧ или оу гсдрни спросивъ ѡ всемъ переговорит что наказано
толко потомѹ ино добро
а кѹды пошлють в добрые люди оу воротъ легонко поколотить
а по дворѹ идешь
и ко спросит какимъ дѣлом идешь ино того не сказывати а ѿвѣчать
не к тебѣ азъ посланъ
к комѹ азъ посланъ с тем то и говорить
а оу сѣнеи или оу избы или оу кѣльи и ноги грѧзные ѡтерти носъ высмаръкати и да выкашлѧт сѧ да искѹсно млства сотворити
а толко аминѧ не ѿдадѹтъ ино и в дрѹгое и в третие молитва сотворити поболшι̏ перваго
а ѿвѣта не ѿдадѹт ино легонко потолкати сѧ
и какъ впѹстѧт ино в тѹ порѹ носа не копать перстомъ ни кашлѧт ни сморкать вѣжливенко стоѧть и на сторонѹ не смотрит да что наказано то исправит а ѡ иномъ ни ѡ чем не бесѣдовать да борзее к себе поити да тотъ ѿвѣтъ гсдрю сказать ѡ чемъ посылан
а гдѣ лѹчит сѧ быти оу кого в подворье или в кѣльи при гсдри или без гсдрѧ никакои вещи ни доброи ни хѹдой ни дорогои ни дешево не ворошити ни смотети бес прощенїѧ ни с мѣста на мѣсто не переложити
и с собою возмѧ ничево не вынести без бл҃гословенїѧ
а ествы и питїѧ також не покѹшати чево не велено
то ст҃отатьство и лакомъство кто н то дерзаетъ без бл҃гословенїѧ и без веленїѧ
томѹ ни в чемъ не верити
и заѡчи его никѹды не пошлют
по еѵаглїю
в мале бе вѣренъ
надо многими тѧ поставлю
а что кѹды послано покрыто или повѧзано или запечатано или заверчено того не дьвигнѹти и не посматриват
ествы или питїѧ что послано того не покѹшивати
каково послано таково и ѿнести
толко тѹто ѡсмотрїти какъ дают цѣло ли и в полне ли посылаютъ что бы тамъ невѣрки не было кѹды то нести
л҃ ѕ
Женамъ наказъ ѡ пьѧньствѣ и ѡ пьѧномъ питїи и слѹгамъ тако же и ѡ потаи не держати ничево нигдѣ и слѹгъ лжи и клеветы не слѹшати безъ исправы какъ ихъ наказывати грозою ι женѹ тако же и какъ в гостех быти ї дома себѧ оустроивати во всемъ
А оу жены бы ѿнюд никако.же никоторыми дѣлы пїѧное питье не было ни вино ни мед ни пиво ни гостиньцы
питїе бы было в погребѣ да на леднике пила бы безхмелнѹю брагѹ и квасъ и дома и в людехъ
аще прїидѹтъ ѿколе жены ѡ здоровъи спросить тѣмъ питїѧ пьѧного не дават а свои женки и дѣвки не пили же бы в людех и дома до пьѧна
а жене втаи мѹжа своего не ести и не пити и похоронакъ на ествѹ и на питье потаи мѹжа своего не держати а оу подрѹг ι оу племѧни потаи мѹжа своего питья и есты и здѣлки и поминковъ всѧких не просить и самой не давать а оу себѧ чюжево не держать без мѹжнѧ вѣдома
ѡ всем совѣтовати с мѹжемъ а не с холопомъ и не с робою
ѿнюд беречи сѧ ѿ всѧкаго ѕла а рабъ своих и рабынь ложьными словесы не ѡбговаривати мѹжѹ своемѹ и насердки не держати
а кто что избродитъ и то мѹжѹ сказати прѧмо бес прибавки а мѹжѹ и жене ѿнюдъ ѡговорѹ не слѹшати никаково ι не вѣровати безъ ѡбыскѹ без прѧмого
а жене к мѹжѹ безлепицъ домашних не доносити
чего сама не возможет оуправити а которое дѹрное дѣло то мѹжѹ сказати въ правдѹ а в чемъ котораѧ женка или дѣвка не слѹшает и слово и наказанїе не иметъ ее или каковѹ пакость оучинит ѡ томъ ѡ всемъ с мѹжемъ переговорити каково комѹ наказанїе оучинити
а гостьи коли лѹчат сѧ и их потчиватї питиемъ какъ пригожа а самои пьяново питїѧ хмелново не пити а питие и есѣтвѹ и всѧкой ѡбиходъ приносит ѡдинъ чл҃къ сверстнои кому приказано
а мѹжескъ полъ тѹто и рана и поздно ѿнюдъ никакоже никакими дѣлы не былъ бы кромѣ того комѹ приказано сверстномѹ чл҃кѹ что принести или ѡ чемъ спросит ца или ѡ чемъ емѹ приказати
и всего на немъ пытати и безчинїѧ ι невѣжества а иномѹ никомѹ тѹта дѣла нѣт
а завтракати мѹжѹ и женѣ ѿнюдъ не пригоже кромѣ немощи
ести и пити в подобно времѧ
л з
Какъ платьѧ всѧкое жене носити ι оусътроити
А платьѧ и рѹбашки ι оубрѹсы на себе носи бережно по всѧ дн҃и
не извалѧт не изсѹслати не измѧти и не излити на рѹдне и на мокрѣ не класти
все то снимаючи с себѧ класти бережно
и беречи того накрѣпко
и слѹгъ оучити всѧмѹ томѹ наоукъ
а самамѹ гсдрю и гдсни и дѣтемъ и слѹгамъ в чемъ дѣлат то платье ветшано
а ѡстрѧпавши дѣло ино переменить платно чисто вседневное и сапогъ
а в празникъ и в ведро и при людехъ или к цр҃кви итї или в гости ино лѹчшее плате надѣти
из ѹтра бережно ходїти
и ѿ грѧзи и ѿ дожжа и ѿ снега беречи сѧ
и питьемъ не оулити
ι ествою и саламъ не извалѧт
и не иссѹслать на рѹде
и на мокрѣ не сѣсти
ѿ празника или ѿ цр҃кви или из гостеи пришед лѹчшее платьѧ с себѧ снемъ пересмотрить и высѹшит и вымѧт и выпахат и вычистить да хорошенько оукласти да оупрѧтать
а и ветшаное и вседневное всѧкое плано и верхнее и нижнее и бѣлое и сапаги все измыто всегда бы было
а ветшаное исплачено и исшито
ино людемъ посмотрити пригоже
и себѣ мило и прибылно
и сиротины дать
ино сп҃сеньѧ
платьѧ всѧкое и рѹбашка и оубрѹсы и ширинки и всѧкои нарѧдъ ι складши и свертевъ хорошенько положити гдѣ ни бѹд и в сѹндѹкъ или въ коробью
л҃ и
Какъ избнаѧ парѧднѧ оустроити хорошо и чисто
Столъ и блюда и ставцы и лошки и всѧкїе сѹды и ковши и братены воды согрѣвъ из ѹтра перемыти и вытерьти и высѹшить
а после ѡбѣда такоже и вечере
а ведра и ночвы и квашни и корыта и сита и решета и горшки и кѹкшины и корчаги також всегды вымыты и выскресть и вытерть и высѹшит и положить в чистомъ мѣсте гдѣ бѹдет пригоже быти
всегда бь всѧкїе сѹды и всѧкаѧ пораднѧ вымыто и чисто бы было
а по лавке и по дворѹ и по хоромамъ сѹды не волочили сѧ бы
а ставцы и блюда и братены и ковши и лошки по лавке не валѧли сѧ бы
гдѣ оустроено быти в чистомъ мѣстѣ лежало бы ѡпрокинѹто ницъ
а в какомъ сѹдне што ества или питие и то бы покрыто было чистоты ради и всѧкїе сѹды сь ествою или с питїемъ или с водою
ιли квашнѧ ростворить всегда бы покрыто было
а в ызбе ι повѧзано ѿ тороканав и ѿ всѧкїѧ нечистоты
изба и стены и лавки и скамъи и полъ и ѡкна и двѣри и в сенехъ и на крылцы вымыть и вытерть и выместь и выскресть
всегда бы было чисто
и лесницы и нижнее крылце все бы то было измыто и выскребено ι вытерто и сметено
да перед нижнимъ крыльцомъ сѣна положить грѧзные ноги ѡтирать
ιно лѣсница не оугрѧзнит сѧ
а оу сѣнеи пере дверьми рогошка или воилокъ ветшанои положит ιли потирало ноги грѧзные ѡтирать чтобы мостѹ не грѧзнит в грѧзное погодье
оу нижнего крылца сѣно или солома переменити
а оу двереи рогозинка или воилокъ переменити ιли потирало чистое положить
а грѧзъное прополоскать и высѹшит
и ѡпѧть тѹто же под ноги пригодит сѧ
инo то оу добрых людеи оу порѧдливои жены всегды домъ чистъ ι оустроенъ
все по чинѹ и оупрѧтано гдѣ что пригож и причищено и приметено всегды
в ѹстрои как в раи воити
всего того и всѧкои порѧдни жена смотрила
ι оучила слѹгъ и дѣтеи добромъ и лихомъ
не имет слово ино оударить
и оувидит мѹжь что не порѧдливо оу жены и оу слѹгъ или не по томѹ ѡ всемъ что в сеи памѧти писано ино бы оумѣлъ свою женѹ наказывати всѧкимъ разсѹженїемъ и оучити
аще внимает и по томѹ все творити ι любити и жаловати
аще жена по томѹ наѹченїю и наказанїю не жїветъ и такъ того всего не творит и сама того не знаетъ ι слѹгъ не оучит ино достоитъ мѹжѹ жена своѧ наказывати и ползовати страхомъ на едине
и понаказавъ и пожаловати и примолвити и любовїю наказывати и разсѹжати
а мѹжѹ на женѹ не гневати сѧ а жене на мѹжа
всегды жити в любви и в чистосердїи
и слѹги и дѣти тако же посмотрѧ по вине и по дѣлѹ наказыти и раны возлогати
да казавъ пожалоти
а гсдрни за слѹгъ печаловати сѧ по разсѹженїю
ино слѹжкам надежно
а толко жены или сн҃а или дщери слово или наказанїе не иметъ не слѹшаетъ и не внимаетъ и не боит ца и не творит того как мѹжь или ѿц҃ъ или мати оучитъ ино плетью постегать по вине смотрѧ
а побить не перед людьми
на едине пооучїти да примолъвити и пожаловати
а никако.же не гнѣвати сѧ ни женѣ на мѹжа ни мѹжѹ на женѹ
а про всѧкѹ винѹ по оухѹ ни по видѣнью не бити
ни под рдце кѹлаком ни пинкомъ ни посохомъ не колоть ни какимъ железнымъ или дѣревѧнымъ не бить
хто с сердца или с крѹчины такъ бьетъ многи прїтчи ѿ того бывают слепота и глѹхота ι рѹкѹ и ногоу вывихнѹтъ и перстъ и главоболїе и зѹбнаѧ болезнь
а оу беременных женъ и дѣтемъ повреженїе бываетъ во оутробѣ
а плетью с наказанїемъ бережно бити и разѹмно и болно и страшно и здорова
а толко великаѧ вина и крѹчинавата дѣло и за великое и за страшное ѡслѹшанїе и небреженїе
ино соимѧ рѹбашка плеткою вежливенко побить за рѹки держа по винѣ смотрѧ
да пооучивъ примовити
а гнѣвъ бы не былъ
а люди бы того не вѣдали и не слыхали
жалоба бы ѡ томъ не была
а по людцкои ссорѣ или по ѡговорѹ без ѡбыскѹ без прѧмого брань и побои и гнѣвъ никако.же бы не было
каково было наношенїе или рѣчи недобрые или своѧ примѣта того на едине пытати добромъ
истиннѣ покает сѧ безо всѧкаго лѹкавства милостивно наказать да и пожаловати по вине смотрѧ
а толко невиновато дѣло ино ѡговорщикомъ не попѹщати
ино бы впере вражда не была
а толко по вине и по ѡбыскѹ по прѧмомѹ
а не кает ца ѡ грѣхѣ своемъ и ѡ вин то оуже наказание жестоко надобет што бы былъ виноватои в винѣ а правои в правдѣ
поклонны главы мечь не сечет
а пококорно слово кость ломит
л҃ ѳ
Аще мѹжь самъ не оучитъ ино сѹд ѿ бг҃а прїимет
аще самъ творитъ ι женѹ и домочатцовъ оучитъ милость отъ бг҃а прїимѣтъ
Аще мѹжь самъ того не творитъ что в сеи памѧти писано ι жены не оучит и домъ свои не по бѕ҃ѣ строитъ и ѡ своеи дш҃и не радит и людеи своихъ по семѹ писанїю не оучитъ ι ѡн самъ погѹбленъ в семъ вѣцѣ и в бѹдщемъ и домъ свої погѹбит
аще ли добрыи мѹж ѡ своемъ сп҃сенїи радит и женѹ наказѹетъ тако же и домочадцовъ своихъ всѧкомѹ страхѹ бж҃їю оучитъ ι законномѹ хрстїѧньскомѹ жительствѹ яко же есть писано и ѡнъ вкѹпѣ со всемї в бл҃годеньстве по бѕ҃ѣ жизнь свою препроводит и милость божию полѹчитъ
Самомѹ гсдрю или комѹ прїкажетъ годовои запасъ и всѧкай товаръ кѹпити
Приказномѹ чл҃кѹ дворецкомѹ или ключникѹ или кѹпчине на комъ вѣра положена или самомѹ гсдрю всегда в торгѹ смотрити всѧково запасѹ к домашнемѹ ѡбиходѹ или хлѣбнаго всѧкаго жита и всѧкаго ѡбилїѧ хмелю и масла и мѧсново и рыбново и свѣжево и просолѹ или товары какїе привозные или лѣсовои запасъ и всѧко товаръ со всехъ земель идетъ
коли чемѹ навозъ или коли чево мъного оу приезжих людей ι оу хрстїѧнъ в те поры и закѹпить на весь годъ
ино оу рѹблѧ четверти не дадастъ
а оу десети рѹблевъ по томжѹ
а оу закѹпщика дороже кѹпити
двои денги дати
да не любое кѹпишь коли чево нет а надобѣть
а которои товаръ или запасъ не портит ца вдаль а коли дѣшево ино и с лишкомъ кѹпить свою нѹжѹ исполнить на свои ѡбиходъ
а лишнее в порѹ продастъ коли дорого
иногды свои ѡбиходъ прибылью пролезет
так то ведет ца в добрых людех ι оу доброго гсдрѧ домовитаго и благоразсѹднаго своимъ дозоромъ ι добрымъ наоукомъ
а кѹпить оу кого что ни бѹдь много или мало оу приезжево ли гостѧ или оу крстьѧнїна или оу здешнево чл҃ка торгѹи полюбовна а денги плати върѹчь
а над темъ по чк҃ѹ смотрѧ и по кѹпле и почесткѹ оучинишь хлѣбомъ да солью и питьемъ
въ томъ оубытка нет
дрѹжба да впередь познать
всегды мимо тебѧ товарѹ доброго не продастъ и лишьнево не возметъ
и хѹдово не дастъ
а за добрѹю послѹгѹ или торговлю самамѹ гсдрю такова гостѧ или торгового чл҃ка или приежзего пригоже почтити напоити накормити добрымъ словом привечат и ласковымъ приветомъ
и в такои доброи дрѹжбе во всемъ прибытокъ жївет великои
а посмотрѧ по торговле и по чл҃кѹ что чево достоин подаришь его чем
то оу тебѧ сѹгѹбо бѹдет
а кто тѣмъ пѹтемъ живетъ первое ѿ бг҃а грѣха нет а ѿ людеи ѡстѹды а ѿ гостѣи похвала во всехъ зелѧх а в домѹ все бл҃гословеное
а не с клѧтвою и носит и пити и ести и милостынѧ довати ис того ино бг҃ѹ приѧтно а дш҃и на пользѹ
м҃ а
Себѣ на ѡбиход кѹпити всѧкои товаръ заморскои и из далныхъ земель
А бобръ оу гостѧ цѣлои кѹпї.шь или два или три или колько хочешь да и здѣлать дашъ
дома на все пригодит с
и оу рѹблѧ полтина збѹдет сѧ
а тафты косѧкъ или сѹкна поставъ или розных поставцовъ или шелкѹ цвѣтного литра или болши золота и серебра по томѹ же или бѣлки или всѧког и запасѹ коли чемѹ навозъ по своемѹ ѡбиходѹ смотрѧ и по промысъ и по рѹкодѣлью и по своеи семьи и по мостерицамъ и по рѹкоделникомъ и по своемѹ прожιткѹ такъ и покѹпать и запасать коли чево много и дешево
ино и споро и прибылно
да толко лѹчит ца мастерокъ свои портнои и сапожьнои и плотникъ ино во всѧкомъ запасе и в остатках и в обресках прибыль бѹдет
или к новомѹ портищѹ ѡстатки прїгодѧт ца
или ветчаново починить
а ты тово не прикѹпаешь
а лѣсъ и дрова и бочьки и мѣрники и скалы и дѹбник и лѹбьѧ и липнѧгъ и доски и драницы и желобы коли томѹ навозъ в зимѣ на возех а лѣте на плотех и в лодьѧхъ на год запасешъ
оу всего не додашь
а оу рѹблѧ четьверть збѹдет сѧ
а оу прасосола коли занадобит ца не любое кѹпишъ
а денегь с лишкомъ дашъ
а всѧкои таваръ запасъ коли емѹ навоз всѧкомѹ товарѹ а дешево
хоти не надобе а в тѹ порѹ кѹпи
и свою нѹжѹ исполънишъ
а чево запасено с лишькомъ на томъ денги бѹдѹт съ прибылью
м҃ в
Ѡ том же коли что кѹпитъ оу кого селъ нет и всѧкой домашнеи ѡбиходъ и лѣте и зимѣ
и как запасати в год и дома животина водити всѧкаѧ и ества и питїе держати всегды
Годовой ѡбиходъ домовитомѹ чл҃кѹ мѹжѹ и жене и оу ково помѣстьѧ и пашни сѣлъ и вочины нѣтъ ино кѹпити годовой запасъ хлѣбъ и всѧкое жита
зимѣ на возѣхъ
а полтевое мѧса тако же
и рыбѹ всѧкѹю и свѣжѹю и длиннѹю ѡсетринѹ на провѣсъ
и бочеснѹю в годъ
и семжинѹ и икрѹ сиговѹю и чернѹю и котораѧ рыба в лето ставити и капѹста
и тѣ сѹды зимѣ в лед засекати и питье запасное глѹбоко
и покрывъ лѹбомъ засыпать
и коли надобе лѣте и тогды свѣже̏ и готово
а в лете мѧсо естї покѹпати домовитомѹ человекѹ
кѹпити боранца
а дома ѡблѹпити а ѡвчинки
а бораней потрохъ прибыль в столе потешенье оупорѧдливои жены или оу доброго повара
много промыслѹ
из рѹдины оушное нарѧдит
почки начинитъ
лапатки изжарит ношки
яички ничинит
печень иссѣкши с лѹкомъ перепонкою ѡбертѣвъ изжарит на сковородѣ
легкое молочкомъ с мѹкою сь яички приболтав нальет
а кишечьки яички нальетъ
боранью головѹ можжокъ с потрошкомъ оухѹ нарѧдит
а рѹбецъ кашкою начинит
почечные части сваритъ или начинивъ ижжаритъ
и такъ дѣлати ино из одново борана много прохладѹ
а стѹдень на ледѹ держати хорошо что ѡстанет ца
в лѣте мѧса покѹпать на ѡбиход под росход
в пѧтницѹ в понеделникъ в средѹ на всю недѣлю кѹпить
не додастъ оу гривны алтына
просолено на ледѹ въ два или в три дн҃и или недѣлею не испортит сѧ
а с сѣменѧ дн҃и кѹпи яловицѹ или колко надобет не вдрѹг изгодою
коли подешевле и ты тогды больши кѹпишъ
мѧсо соли в годъ и на провѣсъ
а потрохомъ семьѧ сыта во всю ѡсѣнь
а на коже да на сале половинѹ возмешь денегъ
а про себѧ сало перетопишъ
на год с вологою потрохи голова оуши гѹбы скороньи и мозгъ кишки ѡсердье ѡкоренье ноги печень почьки жонки передѣлаютъ
да кашею сальною ѡшвариною начинѧт
а каша бы ѡвсѧнаѧ или грѣчневаѧ ι ячнаѧ ι иною какою хочешъ
а не переѧдѧтъ потроховъ ѡсеню ино в рожественои мѧсоед пригодит ца
а рѹбцы и гѹбы и оуши и ноги коровьи на стѹдень во весь год пригодит ца
коли ни дѣлаи квашенинѹ всегды прохлад
а свиньи доморощеные в осень бити
по томѹ же полти в годъ осолити
а голова и сало и ноги и жолѹдь и кишки и потрохъ и спина в осень и в зимѹ пригодит ца
оу промышьленово мѹжа и оу промышьленои жены оу доброи порѧдни во всемъ спорынѧ
а всегды прохлад и себе и семье и гостем
а не оубыточно
по што в торг и ты в клтѣ
а гѹси и оутки и кѹры кто дома водитъ и толко оу воды
ино скормит лѣте ничемъ
а на годъ з запасомъ з даровымъ
да кто про ебѧ коровы держитъ доиные лѣте кормъ на поле
а дома всѧкого кормѹ много оу добрые порѧдни и лѣте и зимѣ гѹща пивнаѧ и бражнаѧ ι киселнаѧ и кваснаѧ и кислыхъ штеи и ѡтрѹбей ѡвсѧныхъ и высевки ѡръжаные и пшенишные и ячные
и заспѹ дѣлаючи и толокно
и в осень капѹстѹ солѧт и свеклѹ ставѧт и рѣпѹ и морковъ запасают
и оу всего того хрѧпье и листье и корень и обрѣсковъ и крохъ и в скатерти и в столе и в вѣке въ хлебномъ и по полицамъ и по чюланомъ и по залавкам крохи и остатки ι ѡбьеди и домовитаѧ добраѧ гсдрынѧ или ключникъ доброи все то обирает и по сѹдомъ ставит
и темъ животинѹ лошеди страдные и коровы и гѹси и оутки и свины и кѹры и собаки кормит
себѣ не оубытокъ
а приплодѹ и прохладѹ много всегды в столе
прибыль и себѣ и гостю
толко родит ца кѹры и ѧица и забѣла и сыры и всѧкое молоко ино по всѧ дн҃и празникъ и прохлад
а не в торгѹ кѹплено
всѧкїе пироги и всѧкїе каши и всѧкїе блины и трѹбицы и кисели и всѧкїе молока коли чево похотѣло сѧ
а все дома готова
а сама жена все оумѣеть здѣлать и слѹгь наоучит рѧдити
ѿ токих домочатцовъ богатѣют мѹжи
а толко оу промышленого чл҃ка оу домовитого и оу доброи жены бг҃ъ пошлет приплодѹ поболши оу сьвинеи или оу гѹсѣй или оу кѹравъ или оу вѹтокъ или оу коровъ молока и сметаны масла и сыравъ и яицъ
сами всегда ядѧтъ воложно
да и людеи кормѧт
и милостыню даютъ ѿ праведных трѹдов а ѿ бл҃гословеных плодовъ
а излишнее оупродадѹтъ
ино на инѹю потребѹ придит ца благословленаѧ денешка и на милостыню бг҃ѹ приѧтно
а оу молода чл҃ка или оу вдовы только запасѹ такого нетъ чемъ живона кормит что в сеи главе писано
а коровка доинаѧ есть или в деревни оу молода чл҃ка не ѡдна есть ино кормит
сѣна изрѣти да мѹкою посыпати овсѧною или инаѧ какаѧ мѧкинка лѹчит сѧ
да кипѧткомъ ѡблить или елычемъ ѡблить
да передъ собою покормить
да и издоитъ
а самой рѹки оумытї чисто
и платно ветчаное чисто же надѣть
и воды тепло принести
потиралце на плечи принесть
и вымѧ и соски вымыт оу коровы
и потиралцемъ чистымъ вытерть
и в чистомъ мѣсте издоить и во всѧкомъ берженїи
ι на мѧккѣ держат
и кормъ класть какои лѹчил сѧ
а лошадки и кобылы по всѧ дн҃и такимж кормомъ хрстїѧнинѹ в ызбе перед собою покормить
ино бѹдетъ плодовито и слѹживо
и то имъ за ѡвса мѣсто
а телѧта и ѧгнѧта молоды и кѹры и гѹси и свиньи и оутки тако же перед собою кормї какой кормъ которои животине пригодит ца
м҃ г
А толко мѹжь припасетъ в год всѧкого запасѹ ι постного
и томѹ оустрой
А толко оу мѹжа в год все припасено и ржи и пшеницы и ѡвса и гречи ι толокна и всѧкїе запасы и ячмени солодѹ горохѹ и конопли и въ постъ всѧкїе ествы перемѧнѧя сѧ по всѧ дн҃и дѣлают сам и жена с слѹгами
и семьѧ сыта и прохладна
и гостѧ оупочтивают безъ оубытка
а которои ествы бѹдетъ похочет постнои и то и дѣлает
масло коноплѧное и заспа все дома и мѹка
ι всѧкїе пироги и всѧкїе блины дѣлает и соцни и трѹбицы и всѧкїе каши и лапши гороховые и цыженои горохъ и зобонецъ и кѹндѹмцы и варенои и соковые ествы пироги з блинцы и з грїбы и с рыжики и з грѹздѧмї и с макамъ и с кашею и с репою и с капѹстою и с чимъ бг҃ъ послалъ или ѡрѣшки в сокѹ и короваицы
а оу доброго чл҃ка ι оу порѧдливои жены толко пасено в порѹ
коли рыбѹ свѣжѹю кѹпѧчи инѹю солит инѹю вѧлит инѹю подвариваетъ инѹю сѹшит мелкѹю инѹю и в мѹкѹ толчет в пост во шти подсыпает коли пригоже
ино в постные дн҃и про гость и про себѧ коли свѣжей рыбѣ не быт
ино преже в столе рѣтка хрѣнъ капѹста росолъ ставленои ι иные земленые плоды што бог послалъ ι икры и вѧлаѧ рыба и прѹтоваѧ и подвариванаѧ и оухи пластовые и щипаные и подвариваные и всѧкїе потрохи и хохолковые и ιз немецких селдеи ι из вандышевъ и в росоле и в пирозехъ и в каши и яглы и всѧкои снѣтъ
всѧкихъ ествъ постных оу доброи порѧдни много
а все бг҃ъ послал домо
ничего в торгѹ не кѹпишъ
а брѹсничнаѧ вода и вишни в патоке и малиновои морсъ и всѧки сласти ι яблока и грѹши в квасѹ и в патоке и постелы и левашники себѣ и про гость
и за немощь всегды есть толко в порѹ припасено
а нѹжномѹ и болномѹ и родителнице и заежжемѹ чл҃кѹ дастъ ино велїѧ мзда ѿ бг҃а
а которои рыбы нетъ в запасѣ или запасъ придержалъ сѧ и бочка самомѹ не изоидет кѹпити прибавъ товарыща или два бочкѹ ѡсетрины или белѹжины или селдей или какои ни бѹди рыбы или ѡсетрины кѹпить вмѣсте или икрѹ всѧкѹю
оу рѹблѧ пѧти алтын не додашъ
а не бѹдетъ в запасе чево а гостѧ длѧ и про себѧ что понадобит сѧ кѹпит и того в торгѹ не добѹдешъ
а и добѹдешъ не в порѹ и ты в.три.дога
а не милои кѹсъ
м҃ д
Ѡ запаснои привыли впередь
А оу доброго чл҃ка и оу доброи жены оу порѧдливои и оу смышленыхъ и оу разѹмныхъ и оу бл҃горазсѹдныхъ и оу блгобоѧзнивыхъ людей и оу годового оу всѧкого запасѹ и оу рѹхлѧди ι оу питьѧ и оу ествы и оу хлебново ι оу воложново ι оу мѧсново и оу полтѧвого ι оу рыбного ι оу ветчины и оу солонины и оу вѧлого и оу ветренего и оу просолѹ и сѹхари и мѹка и толокно ι иной запасъ и макъ и пшено и горохъ и масло и конопли и соль и солодъ и хмель и мыло и зола и всѧкои запас чемѹ мочно впед быти в береженїи и не згноено оу всѧкого бы годѹ во всѧкомъ ѡбиходе и в запасе сходило сѧ
в ыном годѹ чево не родило сѧ или дорого ино темъ запасомъ как даромъ проживет
а нѹжного и болново и недостаточново ссѹдит
и подможетъ комѹ какъ пригоже
а коли чево изоѡбилно запасено в дешевѹю порѹ ино в дороговлю и продастъ
ино сам елъ и пилъ даромъ
а денги ѡпѧть дома
доброго чл҃ка и доброй жены николи ни в чем меженина не имет
а старои запас держат на много лѣт кои не портѧт сѧ
м҃ е
Ѡгородъ и садъ как водить
А оу которого чл҃ка ѡгородецъ есть и кто пашетъ ѡгородъ сам ли гсдрь дозирает или гсдрнѧ или комѹ приказано
первое городба перекрепити чтобы в огород собакї ни свиньи ни кѹромъ ни гѹсемъ ни оуткамъ и всѧко̏ житнѣ взоити не имѹтъ ни с чюжево двора ни с своего
ιно ѧблонѧмъ и всѧкомѹ плодѹ пакости нет а с сѹседы ѡстѹды
толко ѿ тобѧ твердо твоеи животине к нимъ не оумѣть а ихъ к тебѣ
а дворъ бы былъ по томѹ же везде бы крѣпко гороженъ или тыненъ
а ворота всегды приперты
а к ночи замъкнѹты
а собаки бы сторожливы
а слѹги бы стерегли же
а сам гсдрь или гсдрнѧ послѹшиваютъ ночи
а ѡгород всегды бы былъ замкнѹтъ
да комѹ приказано тот бы его всегды берегь и дн҃ь и ночь
и в нем всегда дозиралъ
да какъ грѧды копати весне и навоз класти а навозъ зимѣ запасати
и к садиломъ на дыни варовые грѧды готовить
и всѧкїе семѣна водить оу себѧ
и посадивъ или посѣевъ всѧкие сѣмена и всѧкое ѡбилїе в порѹ поливати ι оукрывати
и ѿ морозѹ всегды беречи
и ѧблони подчишати
и сѹша вытирати
и почки разсаживати
и пѣнки и почки прививати
и грѧды всѧкое ѡбилїе полоти
и капѹста ѿ черьвѧ ι ѿ блохи беречи и ѡбирати и ѿтрѧсывати
а возле тына ѡколо всего ѡгорода борщѹ сеет гдѣ кропива ростет
и с весны его варит про себѧ много
и тово в торгѹ не кѹпит
и нѹжномѹ дастъ бг҃а ради
а толко оу молода чл҃ка ино ι оупродастъ на инѹю вологѹ
а какъ насадιт капѹсты и свеклы и поспеет листые капѹстное варит
и какъ оучнетъ вити сѧ въ клѹбъ и толко часта ино из ретка секѹчи варити
а листьѧ ѡбламываючи животина кормить
а в тѹ порѹ и до ѡсѣни борщъ рѣжѹчи сѹшит
ιно всегда пригодит сѧ и в год и в даль
и капѹстѹ все лѣто варит и свеклѹ
а в осень копѹстѹ солити
а свеколнои росолъ ставит
а ѡгѹрцы солит
а лѣтомъ прохлажает ца
естъ дыни стрѹчье морковь ѡгѹрцы и всѧкои ѡвощъ
а бг҃ъ послалъ поболши чево природило сѧ ино ι оупродаст
а садъ развадити про себѧ
ино прививка ѿ дрѣва до древа по три сажени и болшї
ино яблони ростѹтъ великї
ѡбилью и всѧкимъ ѡвощемъ не помѣшает
ростетъ
а какъ бѹдет гѹсто ѿ вѣтъѧ по деревиемъ не растет ништо ино борщѹ насѣѧти
ино всегды плод
а падѹшокъ яблочныы и што поспѣло ѡгѹрцы и дыни и всѧкои ѡвощь в порѹ бы обирати
што про себѧ сьесть или поблюсть
или в год что поставить
или что осолит
или в квасы ставить яблока и грѹши или в патокѣ
ι ягодныи и вишневой морсъ
а в дешевѹю порѹ и грибы сѹшит и грѹзди и рыжики солит
и всѧкои ѡвощь в годъ ставити
или чево оупродати
то бы все было оубережено
а семѣна бы всѧкїе оу собѧ водить
ино велика прибыль
в торгѹ тово не кѹпишь
а бѹдет с лишкомъ и ты и продашъ
м҃ ѕ
Какъ чл҃кѹ запасное пите держать про себѧ и про гость и какъ оустроити то при людехъ
А коли ѡдинакои чл҃къ а не богатои и запасистои держит про гость пивцо в запасе переварки на марте сваривъ ячнои и подсытивъ а ѡбычное пивцо есть же
а медкѹ разсытитъ к праздникѹ
и вдаль поблюдет в ледѹ засечено медокъ и мартовское пивцо
аще коли празникъ или именины или свадба или родины или крестины или по родителех памѧть или лѹчит сѧ гость изневесть любо приежжеи любо званои или избраннои чл҃къ или игѹменъ честной и ѡдново часѹ из однои бочки в пѧть ѡловениковъ медѹ нацыдѧт или по людемъ смотрѧ в бочечки малые
да запасного мѹшкатцѹ в мешечке а гвозьдики в дрѹгомъ мешечке дерьжит
а в третьемъ мешечке всѧких бл҃говонных зелей
в печи подваривъ в оловеники покласти или в бочечки в горѧчее вино
а вишневого морсѹ и малинового два ѡловѧника
а в ынои патоки готовои
ино в одночасье шесть медовъ про гость да два вина да вишневого морсѹ
и в переваркѹ в оловеничекъ поддастъ ино дъва пива
и кто з запасомъ живетъ ι оу порѧдливои жены ества запаснаѧ же ино всегды гостѧ не соромъ
хотѧ пиръ нѹжново чево прикѹпитъ
ано далъ бг҃ъ всего дома мног
м҃ з
Томѹ.же пивовареннои наказъ какъ пиво варит и кака медъ сытити и вино кѹрити
А в пивоварнюю поварню на пиво и на брагѹ и на кислые шти солодѹ и мѹки и хмелю ѿдат то бы было все в письмѣ и смѣрено и счете
а коли пиво затирают ячное или ѡвсѧное или ѡржаное или хмель парить ι оу квашеньѧ ι оу сливаныѧ дозирати самомѹ
все бы было бережно и чисто и не раскрадено и не испрокѹжено
и за пасмѣхъ не выпить
а коли пиво варѧт ино ѿваривъ пиво и силенъ толко солод ино бочкѹ и болши дрѹгово пива нарѧдѧт а после всѧкого пива водою на гѹщѹ поливают воды взогрѣвъ вѣдръ с тритцать и с сорокъ
на ячнѹю гѹщѹ и пѧтдесѧт и шестьдесѧт взогрѣвъ взлити и больши по вари смотрѧ
и тотъ исътокъ приквасит добре хорошо семъе пити
а ис первого последѹ приквасивъ на кислые шти пригодит сѧ
а оуксѹсъ ставити из доброго сѹсла и в береженье и в тепле держати и в чистоте приходити к немѹ
а хмелины пивные копити на виннѹю брагѹ и в перепѹскъ и брежно держати а на то ветшаные сѹды пригожают сѧ толко бы было в запасе да и перекреплены
а мед сытити самомѹ а какъ кишетъ хоромина та запечатати
самомѹ толко назирати и хто бы тѹтъ не ходилъ а сливати самомѹ же а на сливанье бы не пили же
а вино кѹрити самомѹ
не ѿстѹпно же быти или кто вѣренъ прѧмо томѹ приказати
ι оу перепѹска по томѹ же да смечать по сколкѹ ис котла араки первои и дрѹгои и последѹ оуточат
а оу перепѹскѹ по томѹ же смечат колко ис котла оукѹрит первого и середнего и последѹ
и на погребъ ι на ледникъ и в сѹшило и в жїтницы без собѧ никакова не пѹскати
вездѣ самомѹ ѿдавати ι ѿмѣрити ι ѿвѣситї и сколко комѹ чево даст то все записати
м҃ и
Оу поваровъ ι оу хлѣбников и везде всѧкои порѧдни ключникѹ дозирать
А оу поваровъ бы ι оу хлѣбниковъ ι оу всѧких приспѣшниковъ была бы всѧ порѧднѧ
и котлы и сковороды и горьшки и мѣдные ι железные и таганы и решотки и чюмїчи и корцы все бы было чисто и цѣло ι извары
все бы было в счете и в писмѣ
а мѣдѧное и ѡловѧное в вѣсѹ
а по всѧ дн҃и оу ключника то бы было пересмотрено чтоб было все по числѹ и перекрѣплено и вымыто и в сѹши и на мѣсте лежало замкнѹто а бочки и всѧкїе сѹды перемыты и перекрѣплены и лежало бы в сѹше и замкнѹт
м҃ ѳ
Мѹжѹ з женою совѣтовати какъ ключникѹ приказати ѡ столовомъ ѡбиходе о поварне и ѡ хлѣбнѣ
По всѧ дн҃и и по всѧ вечеры исправѧ си долгъ дѹшевныи ι во оутрїи встати по звонѹ и после пѣнїѧ мѹжѹ з женою совѣтовати ѡ оустроенїи домовномъ на ком что положено
и камѹ которое дѣло приказано вѣдатї и томѹ наказати что коли оустроити ести и пити про гости или про себѧ
или ключник по гсдревѹ приказѹ прикажет что кѹпити на ѡбиходъ
и кѹпивъ что присѹт то смети и правды смотрити
а поварѹ ѿдаст то что варити и хлѣбникѹ
и на приспѣхи на всѧкїе по томѹ же ѿдастъ
а всегды бы то было в памѧтї что гсдрю сказати
а в поварню ества мѧснаѧ и рыбънаѧ и печь и варити ѿдавати в число колко гсдрь велит и на колко блюдъ да испечено и съварено
но оу повара взѧти в число же
а на столъ всѧкаѧ ества ставити по гсдрвѹ наказѹ по гостемъ смотря
а хлѣбеннои приспѣхъ потомѹ же дати в число и взѧти в число же
и всѧкои ествы что оу стола останет ца и цѣло и едено ι оухъ и приспѣхѹ всѧкого а цѣлѹю ествѹ перебрати а початое о себѣ
и мѧсное и рыбное и покласти в сѹды в чистые и в тверды и покрыт и в ледѹ засѣчь
а початаѧ ества и всѧкїе ѡстатки давати на ѡбиход как по пригожѹ
а цѣлое блюсти про гсдрѧ и госѹдарыню и про гость
а питье в столъ давати по приказѹ по гостемъ смотрѧ и безъ гостеи
а гсдрне брага или квасъ
а сѹды бы всѧкїе столовые и поваренные всегды после стола в горѧчеи воде перемыт и переполоскать ι перетерть и высѹшит
и всѣ собравъ счести ι оустроити з замкомъ гдѣ что живетъ ι оу ково што на рѹкахъ
а столовые сѹды ѡловѧники и браны и ковши и сѹдки столовые всегды беречи
ι оуксѹсницы перешницы росолники солоницы лошки блюды ставцы скатерти ι фаты всегды бы было чисто и готово на столъ
и столъ бы былъ чист и скамъи и лавки ι избы
и ѡбразы на стѣне оуставлены
а изба метена ι оустроена
а оуксѹсъ ι ѡгѹречнои росолъ и лимоннои и сливнои все бы цѣжено в ситце
ι ѡгѹрцы и лимоны и сливы также бы ѡчищено и перебрано
и на столе бы было чсто и скѹсно
а рыба прѹтоваѧ и всѧкѧ вѧлаѧ и всѧкаѧ стѹдень поснаѧ или мѧснаѧ ι икра и капѹста ѡчищено и по блюдомъ раскладено до стола изготовлено
а питье бы всѧкое чисто в ситце бы цѣжено
а ключники бы и повары и хлѣбники и всѧкїе стрѧпчие сами бы къ столѹ при людехъ оустроили сѧ чистенко
а рѹк.ы были мыты чисто во всѧко стрѧпни
а всѧкїе сѹды и всѧкаѧ порѧднѧ оу ключника ι оу всѣхъ стрѧпчихъ все бы было мыто и чисто и бережьно ι оу гсдрни и оу ее слѹгъ по томѹ же
а ества и питїе на столъ понести ѡсмотрѧ чтобь то сѹдно было чисто в чемъ несешь и ества или питїе ч҃сто же бы бес пороха и бес пригарины
ѡсмотрѧ ставит
а поставѧ ествѹ или питїе да тѹтъ ни кашлѧть ни сморкать
ѿшедъ на сторонѹ вычистить носъ или выкашлѧт сѧ
ино не скаредно и вѣжливо
Ключникѹ приказъ какъ пиръ лѹчит сѧ
А коли пиръ болшои ино всюды самомѹ дозирати и в поварне и в хлѣбне
а за столом ества ѿдавати
приставити добра чл҃ка
а оу поставца оу питьѧ и оу сѹдовъ бережнои же доброи чл҃къ надобе
а в столъ питье подавати по гсдревѹ наказѹ комѹ што велено
а на сторонѹ никомѹ не давати без веленїѧ
и как пиръ минет и весъ запасъ серебрѧнои ι ѡловѧной и всѧкїе сѹды ссмотрити и счесьти
и повареннои и хлѣбнои и ества перебрати
и питие созрити
початое дополнївати
а в пиръ на дворе бреженъ же члкъ надобе
всего бы смотрилъ и берегъ и домашнїе всѧкїе порѧдни
не окрали бы чево
и гостѧ пьѧново беречи чтобы не истерѧлъ чево и брань бы не была
а как столъ ѡтоидет ино сѹды смѣтити всѧкїе и перемыти велети
и всѧкаѧ ества перебрати мѧснаѧ или рыбнаѧ и стѹдень и оухи
и оустроитї по преже писанномѹ
а коево дн҃и пиръ тово вѣчера или поранѹ самомѹ гсдрю пересъмотрити все ли по здоровѹ и смѣтити и перепытати оу ключника подлинно колько чево сьедено ι испито и комѹ что ѿдано и комѹ что послано
и всѧкои бы росход во всѧкомъ ѡбиходѣ былъ в вѣдомѣ
и сѹды бы всѧкїе были в счете
и оумѣлъ бы гсдрю сказати про все прѧмо кѹды што розошло сѧ и кѹда что дано и сколко чево розошло сѧ
и толко далъ бг҃ъ все по здоровѹ и не исьтерѧно и не испорчено и ништо ино гсдрю ключника пригоже почтити ι иныхъ слѹжекъ по томѹ же ι поваров и хлѣбниковъ которые бѣрежно стрѧпали а не пили
ιно всѣхъ прохладит и накормить и напоитъ
н҃ а
Наказъ ѿ гсдрѧ ключникѹ какъ ества постнаѧ и мѧснаѧ варит ι кормит семьѧ в мѧсоедъ и в постъ
Да и то бы было ѿ гсдрѧ въ наказе ключникѹ в мѧсоед какаѧ ества ѿдавати въ поварню про гсдрѧ и про домашнеи ѡбиходъ и про гость
а в постные дн҃и потомѹ же
а ѡ питьи потомѹ ж наказъ надобет ѿ гсдрѧ ключникѹ какое питье носити про гсдрѧ и гсдрне и про семью и про гость
и то все чинити и дѣлати и ѿдавати по гсдревѹ наказѹ
а ѡ всѧкомъ обиходе ключникѹ гсдрѧ по всѧ оутра спрашивати сѧ о естьвѣ ι ѡ питье ι ѡ всѧкомъ обиходе
как гсдрь накажет такъ и творити
гсдрю съ женою ѡ томъ ѡ всѧком ѡбиходе в домашнемъ советовати и ключникѹ наказывати какъ челѧдь кормити по всѧ дн҃и хлѣбъ решетнои шти да каша с ветчиною житкаѧ а игда гѹстаѧ с саломъ переменѧѧ часто
мѧса как лѹчит с дадѹт к обѣдѹ
а в нд҃лю и в празники иногды пироги а иногды кисель а иногды блины ιли инаѧ какаѧ ества
а оу вѹжины шти да молоко или каша
а в посные дн҃и шти да каша житкаѧ иногды с сокомъ иногды сѹщь иногды рѣпнѧ
а оу вѹжины иногды шти капѹста толокно иногды росолъ иногды ботьвинье
по недѣлѧмъ по празникомъ к обедѹ пироги какїе или гѹща или яглы или селедаваѧ каша и что бг҃ъ лѹчитъ
а оу вѹжинѹ копѹста росолъ ботьвиньѧ толокно
а оу женъ оу челѧденных ι оу дѣвокъ и оу робѧт по томѹ же
а ѿрадымъ людем та.же да прибавка ѡстатковъ столовых гсдрвых и гостиных
а лѹтчие люди которые торгѹют тѣхъ гсдрь в столѣ оу себѧ сажает
а коли гости ѧдѧт ι ѡни стрѧпают
а после стола едѧт ествы с прибавкою и столовых ѡстатков
а оу гсдрни мастерицамъ и швеѧмъ по томѹ же сама за столомъ их кормит и подаетъ имъ ѿ сѣбѧ
а челѧди питие истокъ пивной
а в ндлю и в празники брага
а торговымъ всегда брага
а питьемъ всѧкимъ гсдрь жалѹетъ или прикажет
а въ прохлад и самимъ пивца дадѹть
Наказ ѿ гсдрьѧ поварѹ и ключникѹ или ѿ гсдрыни варит на семью челѧди или нишимъ скоромнѹю и постнѹю ествѹ
капѹстѹ или натинѹ или крошиво ιссѣчено мѣлко и вымыть хорошо ι оуварить ι оупарити горазно
в скоромные дн҃и мѧса или ветчина или сальца ветчинного положит забелъки поддать да припарить
а в постъ сочкомъ залить или инои какой навары прибавить да оупарит
хорошо ιли заспицы подсыпать да с солью и с кислы штѧми приварить
а кашкѹ всѧкѹю по томѹ же оуварит
ι оупарит хорошо с саломъ или с масломъ
или селедовѹю или с сокомъ
и всѧкѹю семеинѹю ествѹ хорошенько оусьтрѧпати
и хлѣбы семеиные також мѣсити и оукъвасити и вывалѧть хорошо и выпечь
и пирошки семѣиные по томѹ же
и всѧкѹю ествѹ хорошенко и чисьтенько оустрѧпать какъ своѧ дш҃а любит
и всѧкой семеиной ествы гсдрнѧ или дворецкои самъ кѹшаетъ
и толко не хорошо сварено или испечено ι ѡ томъ бранит на повара или на хлѣбника или на женки которы то стрѧпают
а дворецкои того не брежетъ ино на него бранит
а гсдрнѧ того не брежет ино мѹжѹ на нее бранити какъ своѧ дш҃а любит
такъ слѹжокъ и нищих кормити
ин то бг҃ѹ в честь
а сѣбѣ во спсенїе
да гсдрю или гсдрыне всегды ззирати и спрашивати слѹгъ и маломощьных и оубогихъ ѡ всѧкой нѹже ι ѡ ествѣ ι о питїи ι ѡ одежи и о всѧкои потребѣ и о всѧкои скѹдости ι ѡ недостатки и о всѧкои ѡбидѣ ι ѡ всѣхъ тѣхъ нѹжах
о них бг҃а ради промышлѧти
и попеченїе имѣти елико вмѣсьтимо сколко бг҃ъ поможе ѿ всѣѧ дш҃а яко же ѡ своих чадехъ ι яко же ѡ присныхъ
аще кто не радит ѡ семъ и не болезнѹетъ о сихъ да бѹдет анафема
а кто сїе с любовию ѿ всеѧ дш҃а и брежет и хранит велїю млсть ѿ бг҃а ѡбрѧщет ι грѣхомъ свободѹ полѹчит и жизнь вѣчнѹю наслѣдитъ
н҃ в
В житницахъ и в закромѣхъ ѡ береженьи
А в житницах бы оу ключника былъ бы всѧкои запасъ и всѧкое жита солод и рожь и ѡвесъ пшеница не згноено
и не накапала бы
и не навьѧло
не проточено ѿ мышеи
и не слегло сѧ
и не затхло быс
а что в бочкахъ или в коробах мѹка и всѧкои запасъ и горох и конопли и грѣча и толокно и сѹхари и ржаные и пшеничьные то бы было все покрыто и сѹдно твердо и не намокло бы и не знило и не затхло сѧ
а всемѹ бы томѹ была мѣра и счет сколко чево ис села или ис торгѹ привезѹтъ
и запїсати
а что вѣсовое то взьвѣсити
и колко коли ѿдаст чево на росход или взаимы и на всѧкой ѡбиход или комѹ гсдрь велит что дати то все записати же
и сколко чево здѣлают то бы было вѣдомо ж
и хлѣбы и колачи и пиво и вино и брага и квасъ и кислые шти и оуксѹсъ и высевъки ι ѡтрѹби и гѹща всѧкаѧ ι дрожьжи и хмелины то бы было все оу ключника в мѣре и запиано
а хмѣль и медъ и масло и соль вѣшено
н҃ г
В сѹшиле тако же смотрити
А в сѹшиле мѧсо полтевое и солонина вѣтренаѧ полотки и языки и прѹтоваѧ рыба и пласти и всѧкаѧ рыба вѧлаѧ и вѣтренаѧ и в рогожах и в крошнѧх и вандыши ι хохольки что.бы было все в счете и в писмѣ сколко чево кѹплено и вывешено провѧлено и положено
и дерано бы то брежно и не згноено и не измочено и не измѧто
оубережено бы ѿ всѧкїе пакосьти
и всегда замъкнѹто
н҃ д
В погребе и на леднике всего беречи
А в погребе и на ледникех и на погрѣбицех хлѣбы и колачи сыры ѧица забѣла и лѹкъ чеснокъ и мѧсо всѧкое свѣжее и солонина ι рыба свѣжаѧ и просольнаѧ и мѣдъ преснои и ества варенаѧ мѧснаѧ и рыбнаѧ стѹденью и всѧй запасъ естомои и ѡгѹрцы и капѹста соленаѧ и свежаѧ и рѣпа и всѧкїе ѡвощи и рыжїки ι икра и росолы ставленыѧ и морсъ и квасы ѧблочные и воды брѹсничные и вина флѧзскїе и горючїе и меды всѧкїе и пива сыченые и простые и брага
и всѧго того запасѹ ключникѹ вѣдати
и столко чево на погребице поставлено и на леднике и на погрѣбе и все бы то сочтено и перемечено
што вполне што не вполне и перемечено и записано и сколько чево кѹды ѿдастъ по приказѹ гсдрвѹ и сколко чево разоидет ц то бы было все в счете
было бы што господарю сказать
и ѿчетъ во всемъ дати
а все б то было чисто и в покрыте
и не затхло сѧ
и не заплеснело и прокисло
а вина фрѧскїе и сыченаѧ перевара и всѧкое лѹтчее питье в опришенномъ погребе за замкомъ держать
а самъ бы тамо ходилъ
н҃ е
А в клетех и в подклетех и в онбарех оустроити всѧкаѧ порѧднѧ ключникѹ по госѹдаревѹ наказѹ
А в клетехъ и в подклетехъ и в онъбарехъ оустроити по гсдревѹ наказѹ ключникѹ всѧкаѧ порѧднѧ платье ветчаное и дорожнее и слѹжне и полсти и епаньчи и кепенѧки и шлѧпы и рѹкавицы и медведна и ковры и попоны ι воилоки и седла и саадаки и с лѹки и с стрелами и сабли и топорки и рогатины и пищали и оузды ι ѡброти и морхи лысины и похви ι ѡстроги и плети и кнѹтье и вожжи моржовые ременные и шлеи и хомѹты и дѹги ι ѡглобли и миндери и мѣхи дымчатые и сѹмы и мѣхи холщовые и припоны и шатры и пологи и ленъ и посконь и веревки и оужища и мыло и зола и ветшаной всѧкои запасъ и обрѣски ветшаное и новое и пълатѧные и коженые и железные ѡбломки всѧкїе и гвоздье и чепи и замки и топоры и застѹпы ι всѧкои желѣзнои запас и всѧкаѧ рѹхледь
и все то разобрати
что пригоже в коробьѧхъ положити или в бочках
иное по грѧткамъ иное по спицамъ иное в коробех
гдѣ что пригож то тѹто и строити
в сѹсе и в покрыте ѿ мышеи и ѿ могра и ѿ снегѹ беречи и ѿ всѧкїѧ пакости
и все бы было в счете и в писмѣ сколко чево нового и сколко ветчаного
а что попортило сѧ то починївати
а всегды бы было готово всѧкои запас какъ попытают
а в ынех подклѣтех или в подсѣнье или в онбаре оустроити сани дровни телѣги колеса ѡдры страдные дѹги хомѹты ѡглобли рогожи посконные вожжи лыка и мочала веревки лычьные ѡброти тѧжи шлеи попоны
иной дворовой запас коньской гдѣ что пригоже поставити или положити или повѣсити
а лѹтчие сани возъ коптана калымага оукрыть на подкладках
все бы было брежно в сѹше з замкомъ
а в ыномъ ѡнбаре бочки и мѣрники и цѣпники высытки корыта жолобы извары корцы сїта решота флѧги и всѧкаѧ порѧднѧ повареннаѧ и погребнаѧ
которые бочки и всѧкое сѹдно попортило сѧ или ѡбрѹчи ѡгнїли или свалили с и то велѣти окрѣпити или оуторы передѣлати или дъна поправити ι ѡбрѹчи новые наколотити
все б то было готово и выпарено и вымыто и высѹшено чтобы ни гнилью ни плѣснью и затъхолью не пахнѹло
дрожьжи бы ни хмелины не засѹшены ни загнили сѧ
какъ которое сѹдно понадобит ца ино бы было готово
а дѹбни в запасе держати что починити или здѣлати
а вѣтчанаѧ бочка извара и выситокъ донце дощечки бочечные и вѣчка всѧкое сѹдно все бы было припрѧтано
а все то сѧ пригожаетъ на хѹдѹю потребѹ
и ты доброво не портишъ
н҃ ѕ
В сѣнницахъ сѣно и в конюшнѧх лошади и на дворѣ и дровѧной запас оустроити и всѧкаѧ животина
А в сѣнницах бы было сѣно оусътроено и не разрыто и не разволочено по лѣснице и по крыльцѹ и по дворѹ не растаскано
всегда бы было ѡбрано и подметено
и в ногахъ и в грѧзи не затоптано
и не накапало бы
и не навъѧло
и не гнило
замкнѹто
а солома потомѹ же бы была в кровле и прикладено и ѡбрано и ѡчищено
и не разволочено бы и подметено
а в конюшне бы дозирати по всѧ дн҃и
сѣна бы класти въ ясли какъ лошедемъ сьести
и в ноги бы не рыли
а соломка под лошади слати и подгребати
по всѧ дн҃и перетрѧсывати
а на водѹ бы лошади водити брежно
робѧта бы на них не гонѧли
и вывалѧти ι вычесати
ι на дворе из жолоба ѡвсомъ передъ собою кормити
и попонами терти ι покрыти
а лете подкѹпывати и холодити
а коровамъ и гѹсем и оуткамъ и кѹрамъ и свиньѧмъ и сабакамъ кормъ давати
и в хлѣвы солома слати и подгребати
и поити
вода ставити
а животине и собакамъ и кѹром на то свои сѹды держати
а чистых сѹдовъ не поганити
а по всѣмъ слѹжбамъ ходити вечере и в ночи и оутре
в фонаре бы была свеча с огнемъ
а в конюшне и оу сѣна и оу соломы ѡднолично из ѳонарѧ огнѧ не вымати всѧкїѧ притчи
а бревна бы и дрова и доски и драницы и оусѣчки и оурѹпки дощаные и бревенные и всѧкїе оустроити в стороне гдѣ пригоже
а не на дороге
а бревна и доски и драницы на подъкладках
а толко под кровлею и тово лѹтче чтобы в сѹхе не навьѧло и не замокло
дрова толко сѹхи ино топит ца хорошо
и слѹжке пристѹпит ца и взѧть и понесть
ино хорошо ι не оугрѧзнено
и҃ з
В поварнѧх и в хлѣбнѧх и в дѣловых избахъ оустроити дѣланое
А в повареныхъ избахъ и в поварнехъ и в хлебнех гѹща и дробина и ѡтрѹби всѧкие и кобѹстное коренье и хрѧпье и листье свеколное и рѣпное плюсенье и бражнаѧ гѹща и виннаѧ ис котловъ и кисельные ѡжимны и в поварьне ѿ мѧса и ѿ рыбы что очищают и кислых штеи и ѡпара всего тово не метати
все то ѡбрати и в ветчаные сѹды класти которые ни в поварьне ни на погребѣ не пригодѧт сѧ
да ставити то в опричьнеи хоромине
и тѣмъ страдные лошеди кормити или чем подмѣшиваючи невѣиницы или ѡвсѧнои мѹки или сѣно рѣзаное или чево иного
а иное коровамъ давати и свїньѧмъ и гѹсемъ и оуткамъ и кѹрамъ собакамъ что какъ пригоже
и мѹкою посыпают
и помывки сѹдовые и горшечные и котелные и всѧкие ествы и пригарины все животине копѧт
животина тѣмъ сыта бываетъ
а и в дѣревни животине такой кормъ ссылают же
и҃ н
На погребѣхъ и на лѣдникехъ и в житницахъ и в сѹшилех и в онбарехъ в конюшнѧх часто гсдрю смотрити
А на погрѣбехъ и на ледникех и в житницах и в сѹшилех и в клѣтех и в онбарех и в конюшнах по всѧ дн҃и вечере в кои любо дн҃ь пересмотрити самомѹ гсдрю всѧкого питьѧ и ествы и всѧкого ѡбиходѹ и всѧкого запасѹ и всѧкои рѹхледи
и в конюшнѣ и хлѣбне и в поварнѣ и в чьемъ приказе или оу ключника или оу повара или оу хлѣбъника или оу конюха всего песмотрити самомѹ
по томѹ чинѹ оустроино какъ в сѣи памѧти писано
и перепытати колко чево есть и всѣмѹ ли есть мѣра и счетъ и писмо
да все то смѣтити и згадати самомѹ и сколко чево здѣлано и колко чево разошло сѧ ι комѹ что ѿдано
и все бы то оумѣли сказать именно
иново вечера кълючника иново вѣчера хлебника иново вечера пивовара и конюха смотрити и смѣтити во всѣмъ
а ключникѹ тѹто же быти
и толко вездѣ строино по наказѹ все зблюдено и счетъ соидет сѧ и оустроено хорошо и счетъ ѿдастъ подлинно и памѧтно и прѧмо ино того за его слѹжбѹ жаловати
а кто небреженьемъ или истерѧлъ или испортилъ или солгалъ или покралъ ино посмотрѧ по винѣ наказывати и пѣнѧ чинити
а гсдрю или гсдрне или ключьникѹ или ключницѣ по всѧ дн҃и из ѹтра вставъ всего преже по всемѹ дворѹ оу всѣхъ хоромовъ замковъ пересмотрити
а гдѣ есть печати ιно печатеи
и по здоровѹ ино добро
а гдѣ хѹдо замкнѹто или замокъ испорченъ или не замкнѹто или печать испорчена или хѹдо запечатано и в тѹ хороминѹ влезши всего пересмотрити
толко тати были ино знать
или свои крали или небережньемъ хѹдо замкнѹто и ѡ томъ по винѣ смотрѧ и бранить и наказывать и обыскивати гдѣ хто начевалъ и што какъ дѣѧло сѧ
и по томѹ оуправа чинїти
а в вечере по томѹ же вездѣ переходити и пересмотритї и перенюхать гдѣ ѡгнѧ бы не оуронили на погребѣ и на лѣднике
и в вечере ι оутре смотрити гвоздье крѣпко ли прибито не поттекаетъ ли оуторами и ладамї ι дномъ гдѣ не каплетъ ли и везде ли чисто и в росолѣ и не заплесневело и не згнило сѧ и покрыто и перечищено и перебрано
толко все по здоровѹ в такомъ береженье ино добро
а што не по томѹ ино по винѣ смотрѧ наказывать
а в поварнѧх и в хлѣбнѧх и во всѧкихъ хоромѣхъ и в конюшнѧхъ оу всѧкои животины и в сѣнникѣхъ оу мастеровъ и оу мастерицъ ι оу вѹчениковъ и оу торговцовъ ι оу всѧких своихъ прикащиковъ всегда всево пересматривати и пытати
толко все по наказѹ ино добро
а не по томѹ ино наказанїе по винѣ смотрѧ по преже писанномѹ
а за доброе оустроенїе и бреженїе любити и жаловати
всѧчески добромѹ бы была честь а хѹдомѹ гроза
и҃ ѳ
С слѹгами гсдрю смѣтѧ сѧ во всемъ по томѹ их жаловати
А которой слѹжка в котомъ приказе береженъ и по наказѹ живетъ и в слѹжбе чисто ходит без хитрости за посмѣхъ не ѿдастъ и сам не оукрадет а вездѣ ества и питие и всѧкаѧ ботреба покрыто и не знило и не поплесневело и прокисло и вездѣ подметено и вытерто и не намочено и не налито и не нагрѧзнено и не насорѣно и сѹды всѧкїе чисты перемыты ι оустроено хорошо и ества ѡстатки всѧкїе перебърано цѣло и впередь блюсьти про гсдрѧ и про гость
а початое в росходъ давати и в столъ комѹ что достоино и какъ емѹ велено ѿ гсдрѧ
и во всѧкои слѹжбе кто добро и бережно и бесхитросно слѹжит и по приказѹ чинит и того пожаловати
и добрымъ словомъ привечати
и есьти и пити подати
и нѹжа его всѧкаѧ исполнити
а чево безхитростно или недогаткою или неразѹмиемъ не гораздо здѣлалъ или попортилъ што и в томъ словомъ наказати передо всѣми
все бы того берегли сѧ
и вины ѿдати
а в дрѹгїе и в третие простѹпит или ленит ца и ιно по винѣ и по дѣлѹ смотрѧ по разсѹженїю наказати и побити
добромѹ бы была честь
а хѹдомѹ наказание
и всемѹ томѹ наоукъ
а госѹдарынѧ жонокъ и дѣвакъ в своемъ ѡбиходѣ тако же сзирает и смечаетъ и наказѹетъ такоже какъ здѣ пїс
О торговых и ѡ лавочныхъ людех
по томѹ же счет с нїми часто держати
А которые в лавкахъ торгѹютъ и на домовнои ѡбиходъ покѹпают всѧкѹю потребѹ и на всѧкои запасъ ино с теми в вечере и на оупокои на всѧкѹю ндл҃ю самомѹ гсдрю надобет смечати сѧ с ними и в приходѣ и в росходе и в кѹпле и в продаже
с темъ вечеръ а с ынымъ инои вечеръ
а кто береженъ и памѧтенъ и радитъ ѡ своем дѣле и все в счете живетъ оу него и хитрости в немъ нетъ никоторые и прибыточекъ ѿ него есть и того примолвити и пожаловатї ествою и питїемъ и нѹжа его пополнити во всемъ
а за добро промыслъ
на выимокъ своимъ платьемъ пожаловати
а кто безхитросно что оучинит или ленивъ или позно в лавкѹ ходитъ или спитъ долго или кто с товаромъ не ходитъ к гостем или какое его нибреженїе и нерадѣнїе ино его наказывати и бранити
и по вине смотрѧ такова емѹ и пѣнѧ оучинити
а за добрѹю слѹжбѹ тѣхъ оу себѧ за столъ сажати
и ѿ себѧ подавати и жаловати и во всемъ их беречи
а во всѧкой слѹжбе и в домашнемъ ѡбиходѣ и въ торговле кто ленивъ и сонълив и крадливъ и оупьѧнчивъ и наказанїе и побои не имѹтъ и тово ѿ дѣла ѿставити
и по немъ работати
а кто глѹпъ и грѹбъ и крадливъ и ленивъ и ни во что не пригодит сѧ и наказанїе ни оударъ не мет ино нармивъ да зъ двора спѹстит
ι иные не токава дѹрака глѧдѧ не испортѧт сѧ
ѯ а҃
Какъ дворъ строити или лавка или дерѣвнѧ или анъбаръ
Всѧкамѹ чл҃кѹ домовитомѹ добромѹ оу кого бг҃ъ послалъ свое подвореице или деревенькѹ или лавочкѹ в торгѹ или ѡнбаръ или домы каменые или варницы или мѣлницы ιно бы было по преж писаномѹ всѧкои запасъ кѹпленъ в порѹ коли дешево
да вездѣ на дворѣ всегды оу собѧ смотрити или ключникъ или комѹ приказано
или тынъ попортил сѧ или городба в поле или в огородѣ или ворота или замки попортили сѧ или которои хоромины кровлѧ гънила или ѡбетшала или жолобы засорили сѧ все то смывати ι мести
и жолобы вычищати и перекрывати и перекрепливати
кое поветшало или поломило сѧ или прокапало или вѣтрамъ подрало или в ызбѣ илї в которыхъ хоромехъ столъ лавка или скамъѧ или печь попортила сѧ или на погребе или на лѣднике или в мылне или мостъ и гдѣ што ни бѹдь попортило сѧ или порѧднѧ домовитаѧ какаѧ ни бѹди двороваѧ или какаѧ или повареннаѧ или конюшеннаѧ или погребнаѧ или всѧкое платно и сапогъ все бы было ветшаное поплачено а порченое покреплено
а все бы было и твердо и крѣпко и не згнило и не накапало и не нагрѧзнено и не намочено и в кровли и в сѹши
и томѹ подворью и всѧкомѹ ѡбиходѹ домовномѹ старостию ѡбетшанїѧ нѣтъ
всегды живет вновѣ
а печи всегды посматривают внѹтри и на печи и по сторонамъ
и щели замазываютъ глиною
а подъ новымъ кирпичемъ поплатитъ гдѣ выломало сѧ
а на печи всегды бы было сметено
ино николи притчи ѿ огнѧ не сътрах
и спать на неи хорошо или чево посѹшит
ι оу всѧкої бы печи над челомъ былъ искреникъ глинѧнъ или железенъ
и хоти и низокъ потолокъ ино не страхъ огнѧ
а всегды бы были всѧкїе хоромы чисто метены и сѹхи и не нагрѧзнены и не засорены
а на дворе и перед вороты всегды после снегѹ згребено и свожено и сметено
а посьле дожжа грѧзь пригребена
и ненадобное пристроено
ι не насорено и не заволочено
а в сѹшѹ приметено
ино всегды в подорье чисто и сѹхо и не нагрѧзнено
а метлы и лопаты и всѧкои запасъ и всѧкаѧ порѧднѧ по дворѹ бы не валѧла с
все бы было прибрано и припрѧтано
а на дворе ι в огородѣ колодѧзь бы былъ
а нѣтъ колодезѧ ιно бы вода всегды была
а лѣте и по хоромомъ вода бы стоѧла пожарные ра притчи
а коли избѹ или мылню топитъ а вода бы напередь принесена пожарные ради притчи
ѯ в҃
Какъ дворовое тѧгло плотит или с лавки позем или з деревни подать и должникомъ долгъ всѧкої платить
А всѧкомѹ чл҃кѹ с своего подворьѧ или с лавки поземъ и з деревни и со всѧкого оугодьѧ дани и пошлины и всѧкого оброкѹ и всѧких данеи и всѧкихъ гсдрскихъ податеи на себе не задерживати
копити не вдрѹгъ
а платити ранее до срокѹ
и ты без работы живешь
и ѿ срокѹ и ѿ порѹки денекъ не даешъ
и поминковъ не носишь
и самъ не таскаеш сѧ
а кто на срокъ всѧкихъ оброковъ и всѧких тѧглеи не платит а ѿ того ѿкѹпает сѧ и двѣ дани бѹдетъ
ино оуже в двое бѹдетъ платить
и такъ нерассѹдные люди живѹтъ в роботе
и на правеже и в долгѹ до коньца ѡбнищает
а кто живет в росплатѣ и в ѹправе и всѧкихъ податеи за собою не клачиваетъ и долгѹ на себе безлѣпичново не водит и тот чл҃къ всегды без работы живѣтъ и свободенъ
и при животе добро
и по смерти детемъ поминокъ и надѣлокъ дворъ со всѣмъ запасомъ или лавка с товаромъ или деревнѧ со всѧким животомъ
толко ни в кабалах ни в записехъ ни в порѹкахъ ни в какихъ тѧглехъ ни в каких податехъ не зорощено
а лѹчит сѧ комѹ денегь занѧт бескобально или в кобалѹ или закъладъ или без ростѹ ино бы на срокъ платитъ
ино и впередь добрые люди вѣрѧт
а хто на срокъ не платитъ или ростѹ напередь не оуплачиваетъ ино с ѹбыткомъ и со стѹдомъ платежь
и въредь никто не вѣритъ
ѯ ҃г
Оуказъ ключникѹ какъ держать на погребе всѧкои запасъ просолнои и в бочкахъ и в кадехъ и в мѣрникехъ и во тчанехъ и в ведерцахъ мѧсо рыба копѹста ѡгѹрцы сливы лимоны икра рыжики грѹзьди
Все бы то стоѧло непочатые и початые сосѹды в росоле да пригнетено дощечкою да и каменемъ тежелымъ
а ѡгѹрцы и сливы и лимоны в росоле же бы были
а ѡгѹрцы решеточкою ж пригнетены подъ камешкомъ легонько
а плеснь всегды счищать и росоломъ дополнивати
а которои росолъ пахнетъ затхолы и его сливать да свѣжимъ дополнивати россоливъ
да толко которои просолъ не в росоле стоитъ ино верхнеи рѧдъ зниетъ
а не в береженье ино испортїт сѧ
а то все в лѣте все засекати
а мѧсо по времени вывѣшивати
а и в рыбе только дѹхъ поѧвит сѧ ино перемывъ вывѣшивать же
а котораѧ рыба всѧкаѧ и мѧсо солено на провѣсъ и вывешивати под веснѹ
и ка выветрело и есть поспѣло
ино ѿ стропа збирати да переносити в сѹшило
да что пригоже вѣшати
а иное в стопѹ класти
а рыба прѹтоваѧ в рогожи вертетъ
а пласти по полице класти
а подпариванаѧ в крошню чтобы вѣтръ проходилъ
котораѧ какъ пригоже такъ дерьжати
а ѡ всемъ ѡ томъ какъ беречи в начале писано
а в житницах и в закромѣхъ и в сѹшилех всѧкаго ѡбилїѧ пересматривати
притчею которою накапало или навѧло или сыро или затло сѧ или поплесневело или слегло сѧ ино то рассыпавъ на сонцѣ пересѹшивати или в печехъ
а что попортило сѧ ин то напередь ести и в заимъ давати и милостыню и нѹжнымъ
а толко много ино оупродастъ
а которои свѣжеи сѹхой в береженье стоитъ ино то вдаль блюсти
а питье всѧкое и меды и пива и морсы и вишьни в патокѣ ι яблока и грѹши в патоке и в квасѹ и брѹсничнаѧ вода по томѹ же кои бочки в ледѹ засѣчены и тѣ дерати вполне
а которое питье стоитъ не вполне ино дополнивати и в ледѹ засѣкати
а толко которое питье тронѹло сѧ ѡкисло или поплесневело ино то по малымъ сѹдомъ растачивати
д то борзо изведет
а которое свѣжее вдаль блюсти и вполне держати
ι яблока и грѹши и вишни ι ягоды то бы было в росоле
а плѣснь счищать
и подсытивъ доливать и что как пригоже
а на лѣдникѣ полное питье и ествѹ в ледѹ засѣкши держать ино не портит ца
а платье всѧкое и таваръ которое в полатахъ и в клѣтехъ и в онбарехъ и в лавкахъ и в сѹндѹкех и в бочкахъ и в коробьѧх и верхьнее и нижьнее и новое и ветчаное дорогое и дешевое и оусчины и полотна того всего лѣте пересматривати и розвѣшивати и пересѹшивати и перетрѧсывати
а которое попортило сѧ того починит и нового и ветчаного
ι ѡпѧть по старомѹ хорошо оукъладывати
и держат то в сѹше и в покрыте и за замкомъ
а сѣно толко накапало или навьѧло или сыро или слегло сѧ или затхло сѧ ино его в вѣдренои дн҃ь в солнечнои ι на вѣтръ выносить ис сѣнницы да просѹшить и перетрѧсть
да и ѡпѧть в сенницѹ скласть
а в стогѹ толко слегло сѧ или затхло сѧ по томѹ же розослать и перетрѧсть и просѹшить ι ѡпѧть хорошенько сметать
да толко таково ино продастъ или лошедми кармить
д то изводит кое попортило сѧ
а много ино продастъ
а кое доброе ино дале блюсть
и в сѹше покласть
ι сѣнницы оукрыти
ѯ д҃
Послание ι наказанїе ото ѿц҃а к сынѹ
Бл҃гословенїе ѿ бл҃говѣщеньскаго попа селивестра возлюбленномѹ моемѹ единородно сн҃ѹ анфимѹ
милое мое чадо дорогое
послѹшай ѿц҃а своего назанїе рождьшаго тѧ и воспитавшаго в добре наказанїи и в заповедехъ гсднихъ и състрахѹ бж҃їю и бж҃ественомѹ писанїю изѹченѹ и всѧкомѹ законѹ хрстиѧньскомѹ и промыслѹ добромѹ во всѧкихъ торговлехъ и во всѧких товарехъ наказанѹ
и ст҃льское блгословенїе на себѣ имѣешь и црское госѹдарево жалованїе и гсдрни црц҃ы и братїи его и всехъ болѧръ
и з добрыми людми водиши сѧ
и со многими иноземцы великаѧ торговлѧ и дрѹжба есть
все еси доброе полѹчилъ
ι оумѣи еси совершити ѡ бѕ҃ѣ
яко же начато прї нашемъ попеченїи и по насъ тако же бы бг҃ъ соблюлъ по томѹ жити
и законномѹ бракѹ сочтах тебѣ оу добрѹ родителю бл҃годарнѹю дщерь
и блгсвилъ есми тобѧ всѧкою ст҃ынею и чстными крсты и ст҃ыми ѡбразы и благословеннымъ стѧжанием яко же мню ѿ праведныхъ трѹдовъ
а в невѣданїи бг҃ъ правитель
и нн҃ѣ оубо сн҃ѹ анфимъ предаю тебѣ и порѹчаю и ѡставлѧю создатели нашемѹ добромѹ блюстителю ис҃ѹ х҃ѹ и его мт҃ри прчстыѧ бц҃а и застѹпнице нашей помощнице и всемъ ст҃ымъ яко же рече писанїе
подщи сѧ дѣти ѡставити наказаны в заповедехъ гснихъ
лѹчше неправеднаго богатества аще и в праведнемъ оубожестве неже бы въ неправеднем богатествѣ
и ты чадо блюди сѧ неправеднаго имѣнїѧ
а твори добраѧ дѣла
имѣй чада великѹю вѣрѹ к бг҃ѹ
всѣ ѹпованїе возлогай на га҃
прибѣгай всегды с вѣрою ко ст҃ымъ бж҃їимъ цр҃квамъ
заоутрени не просыпаи
ѡбѣдни не прогѹливаи
вечерни не погреши
и не пропиваи павечерница
и полѹнощница и часы в домѹ своемъ всегды по всѧ дн҃и пѣти
то всѧкомѹ хрстїѧнинѹ бж҃їи долгъ
аще возможно по времени прибавиш правила
на твоемъ произволенїи болшѹю млсть ѿ бг҃а обрѧщеши
а в цсркви бж҃їи и домѹ на правиле и на всѧком моленїи и самъ и женѹ и детеи и домочатцовъ стоѧти
со страхомъ богови молитити сѧ
и со вниманїемъ слѹшати
ѿнюдъ в те поры ни ѡ чемъ не бесѣдовати ни ѡбзирати сѧ разве ликїѧ нѹжда
а говорити правило келеиное и цр҃ковное единогласно чисто
а не в двое
сщ҃енническїи чинъ ι иноческїи почитай
тѣ бо сѹть бж҃їи слѹги
тѣми очищаемъ сѧ ѿ грѣховъ
тѣ имѣют дерзновенїе молити сѧ г҃ѹ ѡ гресѣхъ нашихъ
и бг҃҃а млстива сотворѧтъ
повинѹи сѧ чадо ѿц҃ѹ дх҃овномѹ и всѧкомѹ сщ҃енническомѹ чинѹ во всѧкомъ дх҃овномъ наказанїи
а жена тако же
в домъ свои их призывай молити сѧ ѡ здравїи за царѧ и гсдрѧ и за цр҃цѹ и чада ихъ и за братию его и за сьвещенническїи чинъ и мнишескїи и за всѧ хрстїѧне
и ѡ своемъ согрѣшенїи и ѡ своихъ домочадцевъ молебнаѧ совершаи
и водѹ бы ст҃л̏и з животворѧщаго креста и со ст҃ыхъ мощеи и с чидотворных ѡбразовъ
аще болезьни ради за здрави и маслом сщ҃аютъ и в цр҃квах бж҃їих тако же твори
приходи с милостынею и с приношенїемъ за здравїе
и по родителехъ преставльшихъ сѧ памѧть твори со всѧкою чистотою
ι самъ воспомѧновенъ бѹдеши ѿ бг҃а
црк҃овников и нищїхъ и маломожныхъ и бѣдных и скорбныхъ и странных пришелцовъ призываи в домъ свои и по силе накорми и напои и согрѣи
и млстню давай ѿ своихъ праведныхъ трѹдовъ
и в домѹ и в торгѹ и на пѹти тою бо ѡчищают сѧ грѣси
тѣ бо ходатаи бг҃ѹ ѡ гресѣхъ нашихъ
имеи чада истиннѹю правдѹ и любовь нелицемѣрнѹю ко всемъ
не ѡсѹжаи никого ни в чемъ
свои грѣхи рассѹжай како избыти ихъ
чево самъ не любишъ того и дрѹгѹ не твори
и храни чистотѹ телеснѹю паче всего
да настѹпи на совесть свою яко же на лютаго врага
и возненавиди яко же милаго дш҃етленнаго дърѹга
хмелново питиѧ га҃ ради ѿвѣрзи ѿ себѣ
пїѧньство в семъ оубо недѹге
и всѧ злаѧ ражают сѧ ѡбычаи ѿ него
аще ѿ сего сохранитъ тѧ гь҃ всѧ бл҃гаѧ и полезнаѧ ѿ бг҃а полѹчиши
и ѿ чл҃къ чесьтенъ бѹдеши
и дш҃и своеи просвѣтъ сотвориши на всѧ добраѧ дѣла
воспомѧни чада апсльское слово
не прельщаите сѧ
ни пьѧница ни блѹдникъ ни прелюбодѣи ни содомленинъ ни тать ни разбоиникъ ни клеветникъ ни хищникъ црствїѧ бж҃їѧ не наследѧтъ
аще которою страстию побѣдил сѧ еси чадо илї в которое грѣхопадение впал ѡ сѣмъ прибѣгни к бг҃ѹ с теплою вѣрою и ко ѿц҃ѹ дх҃овномѹ з горкими слезами
и плачи сѧ ѡ грѣсех своихъ
и каи сѧ истиннѣ еже таковаѧ не творити
и заповѣдь ѿц҃а дх҃овънаго храни
и епитемью держї
млстивъ гь҃ праведныхъ любїтъ грѣшныхъ милѹетъ всехъ зовет ко сп҃сению
и паки храни и блюди себе в хрстїѧньскомъ жити праведномъ законе
оудержи языкъ свои ѿ зла ι оустне свои еже не гл҃ати льсти
храни себе ѡто лжа и ѿ похвалы ι ѿ клеветы
и самъ ни в чемъ не величаи сѧ
оуничижи себѣ паче всехъ человѣкъ
оузриши славѹ бж҃їю
и всѧкого чадо не презри
во всѧкои нѹжи памѧтѹи чадо как мы жихомъ вѣкъ
никто.же изыдѣ ѿ домѹ нашего тощь или скорбенъ
по силе всѧ потребнаѧ всѧкомѹ человѣкѹ бг҃а ради давано и скорбново словомъ ползовано
аще комѹ в чемъ возможно и мы помогали бг҃а ради
и ссѹжали всѧчески
а намъ невидимо хс҃ изобилно посылалъ млсть свою всѧких бл҃гихъ
а не помыслихомъ никогда на зло ни комѹ разьве недоразѹмиѧ а без лѹкавства
чадо люби мнишескїи чинъ
и страннїи пришельцы всегда бы в домѹ твоемъ питали сѧ
и в мнстри с млстнею и с кормлею приходи
и в темницахъ и оубогихъ и больныхъ посѣщаи
и лстню по силе даваи
а домочадцовъ своихъ ѡдеваи и корми доволно
а женѹ свою люби
и в законе живи по заповѣди гн҃и
в ндлю и в сред и в пѧк и в празники гсни и великїи постъ в чстоте пребываите в посте и мл҃тве и в покаѧнїи ι во всѧких добродѣтелех
законъное жительство в славѹ богѹ и в жизнь вѣчнѹю
а любодѣемъ и прелюбодеемъ сѹдитъ бг҃ъ
да самъ чадо что твориши того женѹ оучи всѧкомѹ страхѹ бж҃їю и всѧкомѹ вежьствѹ и промыслѹ и рѹкодѣлью и всѧкомѹ рѹкодѣлью и домашнемѹ ѡбїходѹ и всѧкои порѧдне
оумѣла бы сама и печи и варити
и всѧкѹю домашнюю порѧдню оумѣла
и всѧкое женьское рѹкоделье знала
колї сама все знаетъ и оумѣет ино оумѣетъ и дѣтеи и слѹг всемѹ наоучити и нарѧжати и наказати во всемъ
и сама бы хмелново питьѧ ѿнюд не любила
и дѣти и слѹги оу неи того не любили же
а всегда бы жена без рѹкодѣлїѧ сама ни на часъ не была разве немощи
а слѹги оу неи тако же
а в гостех бѹдет или оу неи гости ѿнюд бы сама пьѧна не была
а з гостьѧми бѣседа бы была о рѹкодѣльи ι ѡ домашнеи порѧдне ι ѡ законномъ хрстїѧньскомъ житїи
а не пересмѣиваи сѧ и не переговаривала бы ни ѡ комъ ничево
в гостехъ и в домѹ пѣснеи бесовскихъ и всѧкого срамословїѧ и блѧдивых речеи и блѹдных пословицъ сама и слѹгї не говорила
и не творила бы того
ни оу кого бы не слѹшала
и волъхвовъ и кѹдесниковъ и всѧкого чарованїѧ не знала бы
и в домы не пѹщали ни мѹжиковъ ни женокъ
аще не внимает сего всѧчески наказѹи страхомъ и сп҃саѧ
а не гневаи сѧ на женѹ а жена на тебѣ
наказѹи на едине
да наказавъ примолви и жалѹи и люби еѧ
тако же и дѣтеи и домочатцовъ своих оучи страхѹ бж҃їю и всѧкимъ добрымъ дѣломъ понеже тебѣ ѡ нихъ ѿвѣтъ дати въ дн҃ь страшного сѹда
аще по нашемѹ наказанию и по семѹ писанию оучнете жити велию бл҃годать ѿ бг҃а ѡбрѧщете и жизнь вѣчнѹю наслѣдите
и з домочатцы своими да держи сѧ чадо добрыхъ людеи во всѧких чинехъ
и ревнѹи добрымъ дѣлом ихъ
вънимаи словеса добрые
и твори ѧ
почитаи часто бж҃естьвеное писание
и влагай въ срдце себѣ на ползѹ
видѣлъ еси чадо како в житїи семъ жихом во всѧкомъ бл҃гоговенїи ι сътрасѣ бж҃їи и в простотѣ срдца и цр҃ковномъ прилежанїи со сътрахомъ и бж҃ественымъ писаниемъ ползѹючи сѧ всегда и како были бж҃їею милостию ѿ всѣхъ почитаемъ и всеми любимъ и всѧкомѹ и в потребныхъ оуноровилъ и рѹкоделиемъ и слѹжбою и покорениемъ
а не гордынею ни прекословиемъ не ѡсѹжахъ никого
не просмѣивалъ
ни оукаривалъ никого
ни бранивал сѧ ни с кѣмъ
и пришла ѿ кого ѡбида и мы бг҃а ради терьпѣли и на себѧ винѹ полагали
и тѣмъ враги дрѹги быша
ι аще которою виною дш҃евною или телесною согрѣшихъ пред бг҃ом и предо всѣми чл҃ки и вскор ѡ томъ плаках сѧ к бг҃ѹ грѣха своего
ι оу ѿц҃а своего дх҃овнаго каѧх сѧ со слезами и оумилне прощенїѧ просѧ и заповеди его дх҃овныѧ с любовию хранѧхъ яко же повелитъ ми
и аще кто мѧ въ моемъ прегрѣшенїи ιли въ каковѣ невежьствѣ ѡблїчитъ или кто дх҃овне накажетъ или кто в посмѣхъ поноситъ мѧ ι оукорѧетъ всѧ сиѧ с любовию приимах и себѣ внимах
аще по дѣлом ѡ всемъ ѡ семъ каѧх сѧ ι ѿ таковых дѣлъ оудалѧх сѧ бг҃ѹ поспешествѹющѹ ми
аще что и не повинно и не по делѹ молва или поношенїе ιли посмѣхъ каковъ или оукоризна или оударенїе во всемъ в томъ виних сѧ и не ѡправдахъ сѧ пред чл҃ки
бг҃ъ сїе праведнымъ своимъ милосердиемъ исправит
воспоминахъ еѵагльское слово
любите враги ваша
добро творите ненавидѧщимъ васъ
бл҃гословите кленѹща вы
молите за творѧщаѧ вамъ пакости изгонѧщаѧ вы
биющемѹ тѧ в ланитѹ ѡбрати емѹ и дрѹгѹю
ι ѿ взимающаго ти ризѹ и срачицѹ не возбрани
и всѧкомѹ просѧщемѹ оу тебе дай
ѿ взимающаго твое не истѧзѹи
аще кто тѧ поиметъ поприще едино иди с нимъ и двѣ
и паки еще воспоминаѧ причастнѹю молитвѹ
г҃и даждь ми милость ненавидѧщимъ мѧ и враждѹющимъ ми и поношающимъ ми тако же ι ѡклеветающимъ мѧ
да никтож никакоже ѿ нихъ мене ради нечистаго и грѣшнаго ѕло нѣкако постражетъ ни в нн҃ѣшнемъ ни в бѹдѹщемъ вѣце
но ѡчисти ихъ млстию своею и покрыи ихъ блгодатию своею бл҃гии
тѣмъ всегда оутешах себѣ
не погрѣшихъ никогда.же цр҃ковнаго пѣниѧ ѿ юности своеѧ и до сего въремени кромѣ немощи
ни нища ни странна ни оубога ни скорбна ни печална никогда.же презрѣхъ кроме невиденїѧ
и в твемницы болна и пьленена и ιз работы должьна и во всѧкихъ нѹжах по силе ѡкѹпихъ
и гладных по силе кормих
работныхъ своих всѣхъ свободихъ и надѣлихъ ι ины ѡкѹпихъ из работы и на свободѹ попѹщахъ
а кто забылъ насъ бг҃ъ его проститъ во всемъ
а нн҃ѣ домочадцы нашї всѣ свободны живѹтъ оу нас по своеи воли
виделъ еси чадо мое многихъ пѹстошныхъ сиротъ и работныхъ и оубогихъ мѹжеска полѹ и женьска
и в новѣ городѣ и здѣ на москвѣ вскормихъ и вспоих до совершена возраста
изѹчихъ хто чево достоинъ многихъ грамотѣ и писати и пѣти иныхъ иконного писма инѣх книжного рѹкодѣлїѧ ѡвѣхъ серебреново мастертва ι иныхъ всѧкихъ многихъ рѹкодѣлеи
а иныхъ всѧкими многими торговли изѹчих торговать
а мати твоѧ многие дв҃цы и вдовы пѹсътошные ι оубогие воспитала в добре наказанїи
изѹчила рѹкодѣлию и всѧкомѹ домашнемѹ ѡбиходѹ
и надѣливъ за мѹжь давала
а мѹжскїи полъ поженили оу добрыхъ людей
и всѣ тѣ далъ бг҃ъ свободны своими добрымъ домами живѹтъ
многи во свещенническомъ и во дьѧконьскомъ чинѹ и в дьѧцѣхъ и в подьѧчихъ и во всѧкихъ чинехъ
кто чево дородил сѧ и в чемъ комѹ бл҃говолилъ бг҃ъ быти ѡвїи рѹкодѣльничают всѧкими промыслы
а многїѧ торгѹютъ в лавках
мнози и гоздьбы дѣют в различныхъ землѧхъ всѧки торговлѧми
а бж҃їею милостию во всѣхъ тѣхъ наших скормленикехъ и послѹживцех ни соромота ни оубытокъ никакаѧ продажа ѿ людей ни людемъ ѿ насъ ни тѧжа ни с кемъ не бывала
во всемъ бг҃ъ соблюлъ по сѧ мѣста
а ѿ кого намъ ѿ своих скормлениковъ досада ι оубытъки многи и велики бывали ино то все на сѣбѣ понесено
нихто того не слыхалъ
а намъ то бг҃ъ исполнилъ
и ты чадо томѹ.же ревнѹи и тако творї
на себѣ всѧкѹю ѡбидѹ понеси и претерпи
бг҃ъ сѹгѹбо исполнитъ
не познах дрѹгїѧ жены разве матари твоеѧ
еже с нею ѡбѣщахове то и сотворих
ѡ бѕ҃ѣ соверши хе҃ хрїстиѧньски сконьчати животъ свои в заповедехъ твоихъ
живи чадо по хрстїѧнскомѹ законѹ во всѧкихъ ѡбычаехъ без лѹкавства ι безо всѧкїѧ хитрости ко всемъ
а не всѧкомѹ дх҃ѹ вѣрѹи
доб҃ромѹ ревнѹи
лѹкавыхъ и законопрестѹпных во всѧкихъ ѡбычаех ѿнюдъ не люби
а законнои бракъ со всѧкимъ ѡпасениемъ храни до коньчины живота своего
чстотѹ телеснѹю храни
кромѣ жены своей не знаи никого
и пьѧньственаго недѹга такоже береги сѧ
в двѹ сихъ главизнах всѧ злаѧ сводѧт сѧ до ада преисподнѧго
и домъ пѹстъ именїю тщета
и ѿ бг҃а не помилованъ бѹдетъ
и ѿ людеи безчестенъ и посмѣѧнъ и оукоренъ
и ѿ родителю прокълѧтъ
аще чадо тебѧ ѿ сего зъла гь҃ сохранит законъ сохраниши по заповеди гсни ι ѿ хмелного питьѧ воздержи сѧ
и во всѧких добродѣтелех поживеши яко же есть бг҃обоѧзнивїи люди
и ты ѿ бг҃а помилованъ бѹдеши а ѿ людей честенъ
ι исполнит гь҃ домъ твои всѧкою бл҃годатию
и еще воспомѧнѹти
гостеи приезжихъ оу себѧ корми
а на сѹсѣдстве и з знаемыми любовно живи ѡ хлебѣ ι ѡ соли ι ѡ доброи здѣлке и ѡ всѧкои ссѹдѣ
а поедешь кѹды в гости поминки не дороги вози за любовь
а в пѹти ѿ стола есть подаваи домовнымъ гсдрем и приходѧщимъ
ι ихъ с собою сажаи за столъ
и питеица такоже подаваи
а маломожнымъ милостыню даваи
аще сїѧ твориши то везде тебѧ ждѹтъ и стречаютъ
а в пѹть провожаютъ
ѿ всѧкого лиха берегѹтъ
на станѹ не подадѹтъ
а на дороге не розобьютъ
того ради кормѧт добраго за добро а лихова ѿ лиха
тот сѧ на добро ѡбратит
во всемъ в томъ оубытка нетъ в добрых людехъ
хлѣбъ соль заемное дѣло
а поминъки тако же
а дрѹжба въ вѣкъ а слава добраѧ
а на дороге и в пирѹ и в торговле ѿнюдъ самъ брани не зачни
а кто излает терпи бг҃а ради
а ѿ брани оуклони сѧ
добродѣтель злобѹ преѡдолеваетъ
гь҃ бо гордымъ противит сѧ
смирена бг҃ъ любит
а покореномѹ бг҃ъ бл҃годат даетъ
аще людемъ твоимъ лѹчит ца с кѣмъ брань гдѣ ни бѹдь и ты на своихъ брани
а крѹчиновато дѣло и ты и оударь хоти и твои правъ
тѣмъ брань оутолиши
тако же оубытокъ и вражда не бѹдетъ
да еще недрѹга напоити и накормити хлѣбомъ да солью
ино в место вражды дрѹжба
воспоминаи сн҃ѹ великое бж҃їе милосердие к намъ и застѹпленїе ѿ юности и до сего времени
на порѹкѹ не давалъ никого
ни менѧ не давывалъ никто во всѧкихъ вещех
и на сѹдѣ не бывалъ
н с кемъ нї искива ни ѿвечивалъ
а видѣлъ еси сам в рѹкодѣѧхъ и во многих бо всѧкихъ вѣщехъ мастеровъ всѧкихъ было много иконники книжные писцы серебреные мастеры кѹзнецы и плотники и каменьщики и всѧкїе и кирпищики и стеныщики и всѧкїе рѹкодѣлники
денги имъ даваны на рѹкодѣлье напередь по рѹблю и по два и по три и по пѣти и по десѧти и болши
а многи были чмѹты и бражники
и со всѣми тѣми мастеры в сорокъ лѣтъ далъ бг҃ъ разлезено сѧ без остѹды и бес пристава и безо всѧкиѧ крѹчины
вс то мирено хлѣбомъ да солью да питьеме да подачею и всѧкою добродѣтелью да своимъ терпѣниемъ
а самъ оу кого што кѹпливалъ ино емѹ ѿ мене милаѧ розласка без волокиды платежь
да еще хлѣбъ да соль сверхъ
ино дрѹжба в вѣкъ
ино всегда мимо мене не продастъ
и хѹдого товарѹ не дастъ
ι оу всего не доимет
а комѹ што продавывалъ все в любовь а не в оманъ
не полюбит хто моего товарѹ и азъ назадъ возмѹ а денги ѿдам
а ѡ кѹпли и ѡ продажи ни с кемъ брань и тѧжба не бывала
ино добрые люди во всѣмъ вѣрили и здѣ ι иноземцы
ни комѹ ни в чемъ не сьлыгивано не манено ни пересрочено
ни в рѹкодѣльи ни в торговли ни кабалы ни записи на себѧ ни в чемъ не давывалъ
а ложь никомѹ ни в чемъ не бывала
а виделъ еси самъ какїе великїе сплетъки со многими людьми были
да все далъ бг҃ъ безъ вражды коньчало сѧ
а ведаешъ и самъ что не богатествомъ жито з добрыми людми
правдою да ласкою да любовїю а не гордостию
и безо всѧкїѧ лжи
чадо мое любимое анфимъ еже тѧ пооучахъ и всѧчески наказывахъ ѡ всѧкомъ добродѣтелномъ и бг҃одх҃новенномъ житии и грѹбое сїе писание хѹдаго моего оучениѧ предахъ ти молю тѧ чадо га҃ ради и прчстои бц҃ы и великихъ чюдотворьцевъ почитаи себѣ с любовию ι со вниманїемъ
и напиши на срдцы своемъ
и просѧ оу бг҃а милости и помощи и разѹма и крѣпости и всѧ предреченнаѧ с любовию и дѣломъ тако же по семѹ писанию и женѹ пооучаи и наказѹи
тако же и детеи своихъ и домочадцов всехъ оучи страхѹ бж҃їю и добродѣтелномѹ житию
и аще самъ всѧ сїѧ твориши и женѹ и детеи и рабъ и рабынь и всехъ ближнихъ своихъ и знаемыхъ наоучиши и домъ свои добре оустроиши всѧ бл҃гаѧ ѿ бг҃а ѡбрѧщеши и жизнь вѣчнѹю наслѣдиши со всеми ѡдержимыми тобою
аще сн҃оу моего моленїѧ и пооученїѧ не внемлеши и по семѹ писанию не оучнеши жїти яко же и прочїи добрые люди и боѧзнивїи мѹжїе и ѿц҃а дх҃овнаго заповеди не оучнешъ хранити и ѿ бгодх҃новенныхъ мѹжеи не пользѹешї сѧ пооучениемъ и почитанїем ст҃аго писанїѧ и хрстиѧньскаго праведнаго закона не хранїши и ѡ домочатцѣхъ своих не радиши и азъ твоемѹ грѣхѹ не причастенъ
самъ ѡ себѣ и ѡ домочатцехъ своих и ѡ жене ѿвѣтъ даси в дн҃ь страшнаго сѹда
аще чадо мое возлюбленное и малые сїѧ заподи хѹдаго моего оученїѧ сохраниши и по нашемѹ пѹти поидеши и словесъ моихъ послѹшаеши и дѣломъ творити начнеши и бѹдешї сн҃ъ свѣтѹ и наслѣдникъ нбсномѹ црствию
и бѹдетъ на тебѣ млсть бж҃їѧ и прчстыѧ бц҃ы и застѹпницы нашеѧ и великихъ чюдотворьцевъ николы петра алексѣѧ и сергїѧ и никона и кирила и варлама и александра и всѣхъ ст҃ыхъ и родительскаѧ мл҃тва и мое вѣчное на тебѣ блг҃ословенїе ѿнн҃ѣ и до вѣка
и бл҃гословлѧю тебѧ чада своего
и прощаю в сѣмъ и в бѹдѹщемъ
и бѹди на тебѣ млсть божїѧ и на женѣ твоеи и на чадехъ твоихъ и на всѣхъ вашихъ доброхотавъ ѿнн҃ѣ и до вѣка
Чадо мое единородное и любимое анфїмъ
произволилъ бг҃ъ
и бл҃гочестивыи и православныи цр҃ь гсдрь велeлъ послѹжити тебѣ в своеи црскои казнѣ оу таможенныхъ дѣлъ
и нн҃ѣ молю тѧ чадо
и со слезами гл҃ю
га҃ ради памѧтѹи црское наказание просѧ оу бг҃а помощи и разѹма ѿ всеѧ дш҃а и ѿ всего помышлениѧ
слѹжи вѣрою да правдою безо всѧкиѧ хитрости и безо всѧкаго лѹкавства во всемъ гсдрьскомъ
дрѹгѹ не дрѹжи
недрѹгѹ не мсти
и волокида бы людемъ ни въ чемъ не была
всѧкого ѿделаи с любовию без брани
а не поспѣет сѧ и ты добрым словомъ ѿвѣщаи
и присрочивъ не изволоча ѿпѹсти
а въ торговли прѧмѹю розласъкѹ чини
дш҃евреднаѧ бы тъвоѧ слѹжба не была гсдрю ни в чемъ
а самъ бл҃гословленымъ гсдрьскимъ оурокомъ сыт бѹди
и все бы оу тебѧ госѹдарьское было всегда въ счете и в смѣте
и в писмѣ и приход и росходъ
и к казначеемъ бѹди послѹшенъ
а с товарищами совѣтенъ
а к подьѧчимъ и мастеромъ и к сторожемъ грозенъ и любовенъ
и ко всѧкимъ людемъ приветенъ
а побѣдныхъ и скорбныхъ и нѹжны и полонениковъ ѿнюдъ без волокиды оуправъ и ѿ собѧ по силе накорми и напої
и млстню дай по человѣкѹ смотрѧ
а слѹчит сѧ сѹдъ всѧкамѹ чл҃кѹ богатѹ и оубогѹ дрѹгѹ и недрѹгѹ аще свое дѣло истинно и праведно без волокиды и безо всѧкїѧ хитрости соверши по еѵагльскомѹ словеси
не на лїца сѹдите сн҃ове чл҃честїи но праведенъ сѹдъ сѹдите
ιм.же сѹдите сѹдомъ сѹдит сѧ вамъ
и в ню.же мѣрѹ мѣрите возмѣрит сѧ
Слава свѣршителю бг҃ѹ нынѣ и в вѣкъ вѣка
аминь
скаȥанїе ѡ дракоулѣ воеводѣ
Быс в моунтьꙗнскои ȥемли греческыѧ вѣры хрстїанинъ воевода именем дракоула влашеским ꙗȥыком а нашим дїаволъ
толико ȥломдръ ꙗкож по имни его тако и житїе его
Прїидоша к немѹ нѣкогда ѿ тѹрьскаг поклисарїе
и егда внидоша к немѹ и поклониша с по своемѹ ѡбычаю а капъ своих ȥ главъ не снѧша
ѡн же вопроси их
что рад тако ѹчинисте
ко гдрю великѹ прїидосте
и таковѹ срамотѹ ми ѹчинисте
ѡни ж ѿвѣщаша
таковъ ѡбычаи нашь гдрь и ȥемлѧ наша имѣет
ѡн же гла имъ
и аȥъ хощѹ вашег ȥакона потвердити да крѣпко стоите
и повелѣ имъ гвоȥдїемъ малым желѣȥным ко главам прибити капы
и ѿпѹсти ихъ рекъ имъ
шедше скажите гдрю вашемꙋ
ѡнъ навыкъ ѿ вас тѹ срамотѹ терпѣти
мы ж не навыкохом
да не посылает своег ѡбычаѧ ко иным гдремъ кои не хотѧт его имѣти но ѹ себе его да держит
Црь же велми раȥсердити себе ѡ том
и поиде воинством на нег и прїиде на нег со многими силами
ѡн же собравъ елико имѣаше ѹ себе воиска и ѹдари на тѹрковъ нощїю
и множство иȥби их
и не воȥмож противѹ великог воиска малыми людми
и въȥрати сѧ
и кои с нимъ ȥ бою тог прїидоша и начат ихъ сам смотрити
кои раненъ с преди томѹ чсть велїю поваше и витѧȥем его ѹчинѧше
коих же с ȥади тог на колъ повелѣ всажати проходом глѧ
ты еси не мѹж но жена
а тогда коли поиде на тѹркы тако гла всемѹ воискѹ своемѹ
кто хощет смрть помышлѧти тои не ходи со мною
ѡстани ȥде
црь ж слышавъ то поиде прочь с великою срамотою
беȥчислено иȥгѹби воиска
не смѣ на нег поити
Црь же поклисарѧ посла к немѹ да емѹ дас дань
дракѹла же велми почсти поклисарѧ ѡног
и покаȥа емѹ все свое имѣнїе
и реч емѹ
аȥъ не токмо хощѹ дань давати црю но со всѣмъ своимъ воинством и со всею каȥною хощѹ к немѹ ити на слѹжбѹ да како ми повелитъ тако емѹ слѹжѹ
и ты воȥвѣсти црю какъ поидѹ к немѹ да не велить црь по своеи ȥемли никоего ȥла ѹчинити мнѣ и моимъ людем
а ꙗȥъ скоро хощѹ по тебѣ ко црю ити
и дань принесѹ и самъ к немꙋ прїидѹ
црь же ѹслышав то ѿ посла своего что дракѹла хощет прїити к немѹ на слѹжбѹ и посла ег почсти и ѡдари много и велми рад быс
бѣ бо тогда ратѹѧ сѧ со восточными
и посла скоро по всѣм градом и по ȥемли да когда дракѹла поидет никоего.ж ȥла никто да бы дракѹлѣ не ѹчинилъ но еще и чсть емѹ воȥдавали
дракѹла же поиде събрав сѧ съ всѣм воиньством и приставове црстїи с нимъ
и велїю честь емѹ воȥдавахѹ
ѡн же преиде по ȥемли его ꙗко е҃ дни
и внеȥапѹ вернѹ сѧ и начат плѣнити градове и села
и множство много поплѣни и иȥсѣче
ѡвых на колїе сажахѹ тѹрков а иных на полы пресѣкаꙗ и жжигаꙗ и до ссѹщих младнець
ничтож ѡстави
всю ȥемлю тѹ пѹстѹ ѹчини
прочих же иже сѹт хрстїѧне на свою ȥемлю прегна и насели
и множство много користи вȥем воȥврати с
приставовъ тѣх почтив ѿпѹсти рек
шедше повѣсте црю вашемѹ ꙗкож видѣсте
сколко могох толико есмь емѹ послꙋжил
и бѹдет емѹ ѹгодна моѧ слѹжба и аȥъ еще хощѹ емѹ тако слѹжити какова ми есть сила
црь же ничтож емꙋ не може ѹчинити
но срамом побѣженъ быс
И толико ненавидѧ во своеи ȥемли ȥла ꙗко хто ѹчинит кое ȥло татбѹ или раȥбои или кѹю лжѹ или неправдѹ тои никако не бѹдет живъ аще л велики болѧринъ ил сщенник ил инок или просты
аще и велико бгатьство имѣл бы кто не может искѹпити с ѿ смрти
и толико гроȥенъ быс
источникъ его и кладѧȥ на едином мѣстѣ
и к томѹ кладѧȥѹ и источникѹ пришли пѹтїе мноȥи ѿ многых странъ
и прихождахѹ люде мноȥи и пїѧхѹ ѿ кладѧȥѧ и источника водѹ
стѹдена бо бѣ и сладка
ѡн же ѹ того кладѧȥѧ на пѹстом мѣстѣ постави чарѹ велїю и дивнѹ ȥлатѹ
И хто хотѧще водѹ пити да тою чарою пїетъ на том мѣстѣ да поставит
и елико ѡно времѧ пребыс никтож смѣаше тѹ чарѹ вȥѧти
единою ж пѹсти по всеи ȥемли свое велѣнїе да кто старъ ил немощенъ ил чимъ вреденъ ил нищъ вси да прїидѹт к немѹ
и собраша с бесчисленое множство нищих и странных к немѹ чающе ѿ него великїа млсти
ѡн же повелѣ собрати всѣх во единѹ храминꙋ великѹ на то ѹстроенѹ
и повелѣ дати имъ ꙗсти и пити доволно
ѡни ж ꙗдше и воȥвеселиша с
ѡн же сам прииде к нимъ и гла имъ
что еще требѹете
ѡни ж вси ѿвѣщаша
вѣдает гдрю бгъ и твое величество
как тѧ бъ враȥѹмит
ѡн же гла к ним
хощете ли да сотворю вас беспечалны на сем свѣтѣ и ничим.же нѹжни бѹдете
ѡни ж чающе ѿ него велико нѣчто и глаша
вси хощемъ гдрю
ѡн же повелѣ ȥаперети храм и ȥажещи ѡгнем
и вси тѹ иȥгорѣша
и глаше к болѧром своимъ
да вѣсте что ѹчиних тако
первое да не стѹжают людем
и никтож да не бѹдеть нищь в моеи ȥемли но вси богтїи
второе свободих ихъ да не стражѹт никтож ѿ них на семъ свѣтѣ ѿ нищеты ил ѿ недѹга
единою ж прїидоша к немѹ ѿ ѹгорскыѧ ȥемли два латинска мниха млстыни ради
ѡн же повелѣ ихъ раȥвести раȥно
и приȥва к себѣ единого ѿ них и покаȥа емѹ окрѹг двора множство бесчисленое людеи на колѣхъ и на колесѣх
и вопроси его
добро ли тако сътворих
и како ти сѹт иже на колїи
ѡн же гла
ни гдрю ȥло чиниша
беȥ млсти каȥниши
подбает гдрю млстивѹ быти
а ти же на кольи мчнци сѹт
приȥвав же и дрѹгаго и вопроси его також
ѡн же ѿвѣща
ты гдрь ѿ ба поставленъ еси лихо творѧщих каȥнити а добро творѧщих жаловати
а ти лихо творили
по своимъ дѣломъ въспрїали
ѡн же приȥвавъ перваго и гла к немѹ
да по что ты иȥ монастырѧ и ис келїи своеѧ ходиши по великым гдремъ не ȥнаꙗ ничтож
а ннѣ самъ еси глалъ ꙗко ти мчнци сѹт
аȥъ и тебе хощѹ мчнка ѹчинити да и ты с ними бѹдеши мчнкъ
и повелѣ его на колъ посадити проходомъ
а дрѹгомѹ повелѣ дати н҃ дѹкатъ ȥлата глѧ
ты еси раȥѹменъ мѹж
и повелѣ его на воȥѣ с почестїемъ ѿвести и до ѹгорскыѧ ȥемли
Нѣкогда ж прїиде кѹпець гость нѣкыи ѿ ѹгорскыѧ ȥемли въ его град
и по его ȥаповѣди ѡстави воȥъ свои на ѹлици града пред полатою и товаръ свои на воȥѣ
а самъ спаше в полатѣ
и пришед нѣкто ѹкраде с воȥа р ѯ҃ дѹкатъ ȥлата
кѹпец же иде къ дракѹлѣ
повѣда емѹ иȥгѹбленїе ȥлата
дракѹла же гла емѹ
поиди
в сїю нощь ѡбрѧщеши ȥлато
и повелѣ по всемѹ градѹ искати татѧ глѧ
аще не ѡбрѧщет сѧ тать то весь град погѹблю
и повелѣ свое ȥлато несъ положити на воȥѣ в нощи
и приложи единъ ȥлатои
кѹпец же въставъ и ѡбрѣте ȥлато
и прочет единою и дващи
ѡбрѣташе с единъ лишнїи ȥлатои
и шед къ дракѹлѣ гла
гдрю ѡбрѣтох ȥлато
и се есть единъ ȥлатои не мои лишнїи
тогда же приведоша и татѧ ѡног и съ ȥлатом
и гла кѹпцю
иди с миром
аще бы ми еси не повѣдалъ ȥлато готовъ бых и тебе с симъ татемъ на колъ посадити
аще жена каѧ ѿ мѹжа прелюбы сътворит ѡн же велѧше срамъ еи вырѣȥати и кожю содрати и привѧȥати еѧ нагѹ и кожѹ тѹ на столпѣ среди града и торга повѣсити
и двцамъ кои двьства не сохранѧт и вдовам також
а иным сосца ѿрѣȥахꙋ
ѡвым же кожѹ содравше со срама еѧ и роженъ желѣȥенъ раȥжегши вонȥахѹ въ срам еи
и ѹсты исхожаше
и тако привѧȥана стоѧше ѹ столпа нага дондеж плот и кости еи распадѹт сѧ ил птицам в снѣд бѹдет
единою ж ꙗздѧщѹ емѹ пѹтем и ѹȥрѣ на нѣкоем сиромахѣ срачицю иȥдранѹ хѹдѹ
и въпроси его
имаши ли женѹ
ѡн же ѿвѣща
имамъ гдрю
ѡн же гла
веди мѧ в дом твои да вижю
и ѹȥрѣ женѹ его младѹ сѹщѹ и ȥдравѹ
и гла мѹжѹ еѧ
вѣси ли ленъ сѣѧлъ
ѡн же ѿвѣща
гси много имам лнѹ
и покаȥа емѹ много лнѹ
и гла женѣ его
да почто ты лѣность имѣеши к мѹжѹ своемѹ
ѡнъ долженъ есть сѣѧти и ѡрати и тебе хранити
а ты должна еси на мѹжа своего ѡдежю свѣтлѹ и лѣпѹ чинити
а ты и срачици не хощеши емѹ ѹчинити а ȥдравѹ сѹщѹ тѣлом
ты еси повинна а не мѹжь твои
аще л бы мѹж не сѣѧлъ лнѹ то бы мѹж твои повиненъ был
и повелѣ еи рѹцѣ ѿсѣщи и трѹпъ еѧ на колъ всадити
Нѣкогда ж ѡбѣдоваше под трѹпїемъ мртвых члвкъ иже на колїе саженых
множство бо ѡкрѹг стола его
ѡн же среди ихъ ꙗдѧше и тѣмъ ѹслажаше с
слѹга ж его иж пред нимъ ꙗсти ставлѧше смрадѹ ѡного не моги терпѣти и ȥаткнѹ носъ и на странꙋ главѹ свою склони
ѡн же вопроси его
что ради тако чинишь
ѡн же ѿвѣща
гдрю не могѹ смрада сего терпѣти
дракѹла же тѹ и повелѣ его на колъ всадити глѧ
тамо ти есть высоко жити
смрад не можеть тебе доити
Иногда ж прїиде ѿ ѹгорскаг королѧ маттѣашѧ апоклисарь до него члвкъ не малъ болѧринъ в лѧсѣх родом
и повелѣ емꙋ сѣсти с собою на ѡбѣдѣ среди трѹпїѧ того
и пред нимъ лежаше единъ колъ велми дебелъ и высокъ весь поȥлащенъ
и вопроси апоклисарѧ дракѹла
что ради ѹчинихъ сеи колъ тако повѣж ми
посол же тои велми ѹбоѧ сѧ и гла
гдрю мнит ми сѧ тако
нѣкии великїи члвкъ пред тобою согрѣши
и хощеши емѹ почтенѹ смрть ѹчинити паче иных
дракѹла же гла
право реклъ еси
ты еси велика гдрѧ посолъ кралевьскыи
тебѣ ѹчиних сеи колъ
ѡн же ѿвѣща
гдрю аще достоиное смрти содѣлалъ бѹдѹ твори еже хощеши
првдныи бо еси сѹдиѧ
не ты повиненъ моеи смрти но аȥъ самъ
дракѹла ж расмиѧ сѧ и реч
аще бы ми еси не тако ѿвѣщал во истинѹ бы был еси на семъ колѣ
и почти его велми
и ѡдаривъ ѿпѹсти глѧ
ты в правдѹ ходи на поклисарство ѿ великых гдреи к великым ѡгдремъ
наѹчен бо еси съ гдрьми великыми говорити
прочїи же да не дерȥнѹть но первое ѹчими бѹдѹть какъ имъ съ гдрьми великыми бесѣдовати
таковъ ѡбычаи имѣаше дракѹла
ѿколе к немꙋ прихождаше посолъ ѿ црѧ ил ѿ королѧ неиȥѧщенъ и не ѹмѣаше противъ коȥнем кто ѿвѣщати то на колъ его всажаше глѧ
не аȥъ повиненъ твоеи смрти ил гдръ твои ил ты самъ
на мене ничтож рци ȥла
аще гдрь твои вѣдаꙗ тебе малоѹмна и не наѹчена послал тѧ есть ко мнѣ вкеликоѹмнѹ гдрю то гдрь твои ѹбил тѧ есть
аще л самъ дерȥнꙋлъ еси не наѹчив сѧ то самъ ѹбилъ еси себѧ
тако поклисарю ѹчинѧше колъ высокъ и поȥлащенъ весь и на него всаждаше
и гдрю его тѣ рѣчи ѿписоваше с прочими да не шлет к великоѹмнѹ гдрю малоѹмна и не наѹчена мꙋжа в посольство
ѹчиниша же емѹ мастери бочкы желѣȥны
ѡн же насыпа их ȥлата
в рѣкѹ положи
а мастеровъ тѣх посѣщи повелѣ да никтож ѹвѣсть съдѣланнаго имъ ѡкаанства токмо теȥоимениты емѹ дїаволъ
Нѣкогда ж поиде на нег воинством король ѹгорскы маттѣашь
ѡн же поиде противъ емѹ
и срѣте сѧ с ним
и ѹдариша с ѡбои
и ѹхватиша дракѹлѹ жива ѿ своихъ иȥданъ по крамолѣ
и приведенъ быс дракѹла ко кралю
и повелѣ его метнѹти в темницю
и сѣде в вышеградѣ на дѹнаи выше бѹдина ві҃ лѣт
а на мѹнтьꙗнскои ȥемли посади иного воеводѹ
ѹмершѹ же томѹ воеводѣ и краль пѹсти к немѹ в темницю да аще восхощет быти воевода на мѹнтїанской ȥемли ꙗкож и первїе то да латиньскѹю вѣрѹ прїиметь
аще л же ни то ѹмрети в темници хощеть
дракѹла же воȥлюби паче временнаго свѣта сладость нежели вѣчнаго и бесконечнаго
и ѿпаде православїѧ
и ѿстѹпи ѿ истинны
и ѡстави свѣтъ и прїа тмѹ
ѹвы не воȥможе темничныѧ временныѧ тѧготы понести
и ѹготова сѧ на бесконечное мчнїе
и ѡстави православнѹю нашѹ вѣрѹ
и прїатъ латыньскѹю прелесть
крал же не токмо дасть емѹ воеводство на мѹнтьꙗнскои ȥемли но и сестрѹ свою роднѹю дасть емѹ в женѹ ѿ неѧже роди два сна
пожив же мало ꙗко і҃ лѣт и тако сконча сѧ в тои прельсти
глют же ѡ немь ꙗко и в темници сѣдѧ не ѡста сѧ своего ȥлаго ѡбычаꙗ но мыши ловѧ и птици на торгѹ покѹпаꙗ и тако каȥнѧше ихъ
ѡвѹ на колъ посажаше
а инои главꙋ ѿсѣкаше
а со иныѧ перїе ѡщипавъ пѹскаше
и наѹчи сѧ шити и тѣмъ в темници кормлѧше с
егда ж краль иȥведе его ис темници и приведе его на бѹдинъ и дасть емѹ домъ в пещи противѹ бѹдина и еще ѹ кралѧ не былъ слѹчи сѧ нѣкоемѹ ȥлодѣю ѹити на его дворъ
и съхрани сѧ
гонѧщїи же прїидоша и начаша искати
и наидоша его
дракѹла же воставъ вȥем мечь свои искочи с полаты
и ѿсѣче главѹ приставꙋ ѡномѹ держащемѹ ȥлодѣѧ
а ȥлодѣѧ ѿпѹсти
прочїи же бѣжаша
и прїидоша к биревѹ
и повѣдаша емѹ бывшее
бирев же съ всѣми посадникы иде ко кралю жалѹѧ сѧ на дракѹлѹ
корол же посла к немѹ вопрашаѧ
что ради таково ȥло ѹчини
ѡн же тако ѿвѣща
ȥло никое.ж ѹчиних но ѡнъ самъ себе ѹбил
находѧ раȥбоиническы на великого гдрѧ домъ всѧкъ такъ погибнеть
аще л то ко мнѣ пришел бы ꙗвил и аȥъ во своемъ домѹ нашел бы того ȥлодѣѧ или бы выдалъ или просил его ѿ смрти
кралю ж повѣдаша
корол же нача смѣѧти сѧ и дивити с его срдцю
Конец же его сице
живѧше на мѹнтїанскои ȥемли
и прїидоша на ȥемлю ег тѹрци
начаша плѣнити
ѡн же ѹдари на них
и побѣгоша тѹрци
дракѹлино ж воиско беȥъ млсти начаша их сѣщи
и гнаша их
дракѹла ж ѿ радости въȥгнавъ на горѹ да видить како сѣкѹть тѹрковъ
и ѿторгъ сѧ ѿ воиска
ближнїи его мнѧщи с ꙗко тѹрчинъ и ѹдари его единъ копїемъ
ѡн же видѣвъ ꙗко ѿ своих ѹбиваемъ и тѹ ѹби своих ѹбїиць мечем своимъ е҃
его ж мноȥими копїи сбодоша
и тако ѹбїенъ быс
корол же сестрѹ свою вȥѧт и со двѣма сынми въ ѹгорскѹю ȥемлю на бѹдинъ
единъ при кралевѣ снѣ живет
а дрѹгїи был ѹ варадинског бископа и при нас ѹмре
а третѧго сна старѣишаг михаила тѹт же на бѹдинѹ видѣхом
ѿ црѧ тꙋрскаг прибѣгъ ко кралю еще не женив сѧ прижил его дракѹла съ единою дѣвкою
стефан же молдовскыи ȥ кралевы воли посади на мꙋнтьꙗнскои ȥемли нѣкоего воеводскаго сна влада именем
бысть бо тои владъ ѿ младенства инокъ
потомъ и сщенникъ и игѹменъ в монастыри
потомъ ростриг сѧ и сѣлъ на воеводство и женил сѧ
понѧлъ воеводскѹю женѹ иже после дракѹлы мало побилъ
и ѹбилъ его стефанъ волосьскьї
того женѹ понѧлъ
и ннѣ воевода на мѹнтьꙗнскои ȥемли владъ иже бывьї чернець и игѹменъ
в лѣт ѕ҃ ц҃ ч д҃ фев гі҃ преж писал
та.ж В лѣт ѕ҃ ц҃ ч и҃ ген к и҃ в дрѹге преписах аȥъ грѣшны ефросинъ
﻿Во имѧ свтые живоначалные троицы отца и с҃на и с҃таг дꙋха Се ѧз раб б҃жии іван юрьевич грязнои пишꙋ сію д҃ховнꙋю своим цѣлымъ ꙋмом кому мнѣ что дати и на ком мнѣ что взяти
вѕяти мнѣ на княж ѡндрѣеве кнѧине ѡксине телятевского пят рублев денег бескабалных
да на ѳедоре каѳтыреве вѕѧти мнѣ бескабалных же денег рубль
а что моѧ вотчина в бѣжецком верхꙋ в городецком стану село кузмодемян з деревнями
А пожаловал меня гсдрь тою вотчиною против моеи переславские вотчины села шубина
и та моя вотчина село кꙋзмидемянское и з деревнями и з хлѣбомъ стоячим и ѕ земляным с҃нꙋ моемꙋ василю
и будет жена моя не поидет ѕа мꙋж и ѡна с сыном же живет
А б҃гъ по д҃шꙋ с҃на моего сошлет
и приказщиком моим та вотчина ѿдати по родителех наших к пречистои б҃це на симонов
да ис тое.ж вотчины ѿдати прикащиком моим женѣ с҃на моег две деревни деревня слепандино да деревню бараново
А что ꙋ жены моеѣ саженя и платя то еи же дати
А при с҃не при моем жена моя поидет ѕа мꙋж
и еи до тѣх дер҃внь дѣла нет
А что платя моего ѡднорядка багрова на неи пугвицы кралковые ѕ жемчюги да однорядка бела да однорядка ѕелена да каѳтан лаѕорев таѳтян и сꙋды мѣдяные и ѡловяные и лошади и коровы и овцы и свини и то приказщиком продати да по моеи д҃ше роздати
да по моеи же д҃шѣ дати к пречстои на симонов мерин болшои серои степановскои
Да что двор мои на москве на покровскои ꙋлице у петра иверис и тот двор женѣ моеи да с҃нꙋ моемꙋ василю
А члвка моего томилка ѳедорова отпꙋстити на слободꙋ совсемъ после моего живота
А что члвкъ мои истомка сꙋворовъ с҃нъ граборꙋков бѣгает
и тот чл҃вкъ женѣ моеи соломаниде
А которые мои иные люди и тѣх всѣх людеи ѿпꙋстити на слободꙋ
А жене моеи и с҃ну до них дѣла нѣт
А как б҃гъ сошлет по мою грѣшнꙋю д҃шꙋ и прикащиком моим пожаловати велѣти погрести ꙋ п҃рчстые на симонове
А прикаѕываю дꙋшꙋ свою гсдам своим семенꙋ ѳомичю третякову да григорю дмитреевичю шетневꙋ
А ꙋ д҃ховные грамоты сидѣл о҃цъ мои д҃ховнои встрѣтенскои игꙋмен иѡна
А дꙋховнꙋю писал семенка іванов лѣта ҂з҃ п и
К сеи д҃ховнѡи ѿцъ д҃ховнои игꙋмен иѡна в с҃на своег место ивана руку приложил
К сеи дꙋховнои яз прикащик семен рꙋкꙋ приложил
К сеи дꙋховнои ꙗз приказщик григореи рꙋкꙋ приложил
По сеи дховныи менꙗ соламаниды ивановаи жены юревича грꙗзного ѡто андрѣеваи кнеини петровича ѿ тꙗлꙗтевски аксини денги дали
В лѣто ҂ѕ҃ х҃ м ходи мьстиславъ на литву съ сн҃ъми своими и с ълговичи и съ всеволодомъ городеньскимъ
и пожгоша я а сами сѧ расхорониша
а кианъ тогда много побиша литва
не втѧгли бо бѧху съ кн҃земъ но послѣди идѧху по немъ особѣ
В се же лѣто заложена быс҃ цр҃кви камѧна ст҃ая бц҃а рекомая пирогоща
в се же лѣто роди сѧ оу мистислава сн҃ъ
и нарекоша имѧ ему володимеръ
В лѣто ҂ѕ҃ х҃ м а престави сѧ бл҃говѣрныи кн҃зь мьстиславъ володимерь сн҃ъ оставив кн҃жениє брату своєму ярополку єму.же и дѣти свои съ бм҃ъ на руцѣ предасть
престави сѧ мьстиславъ априлѧ въ еі҃ празнои недѣлѣ
в пѧтокъ положенъ быс҃ оу цр҃кви ст҃го федора юже бѣ самъ създалъ
а ярополкъ вниде в киевъ въ зі҃ дн҃ь в недѣлю
томъ.же лѣтѣ ярополкъ приведе всеволода мьстислалича из новагорода
и да єму переяславль
съ завтрия же сѣде в немъ а до бѣда выгна юрьи стрыи єго
и сѣде в немъ и҃ дн҃ии
и выведе братъ єго ярополкъ ис переяславлѧ за хрс҃тьноє целование
и посла ярополкъ по другаго мьстислалича в полотескъ по изѧслава
приведе и съ клѧтвою
В лѣто ҂ѕ҃ х҃ м҃ в҃ престави сѧ изѧславъ глѣбовичь мая въ д҃і
в се же лѣто принесена быс҃ дъска оконечная гроба гн҃ѧ
дионисьємъ послалъ бо бѣ мирославъ
В то.же лѣто престави сѧ епс҃пъ переяславьскии марко
тоѣ.же зимы вѧчьславъ лишив сѧ переяславлѧ иде ѡпѧть турову не послушавъ брата своєго ярополка
В лѣто ҂ѕ҃ х҃ м г юрьи испроси оу брата своєго ярополка переяславль
а ярополку дасть суждаль и ростовъ и прочюю волость свою но не всю
и про то заратиша сѧ олговичи
иде ярополкъ съ братьєю своєю и юрьи и андрѣи на всеволода на олговича
и поимаша ѡколо города чернигова села
всеволодъ же не изиде противу бить сѧ
и єще бо бѧху половци не пришли к нему
ярополкъ же постоя нѣколко дн҃ии оу чернигова и възрати сѧ в києвъ
и распусти вои а со всеволодомъ никака.же владивъ сѧ ни мира с нимъ створивъ
и половцемъ пришедшимъ къ всеволоду всеволодъ же съ братьєю своєю и съ изѧславомъ и ст҃ополкомъ мьстиславичема и поидоша воююче села и городы переяславьскои власти и люди сѣкуще
доже и до києва придоша
и городець зажгоша на ст҃го андрѣя дн҃ь
ѣздѧху по онои сторонѣ днѣпра люди ємлюще а другыя сѣкуще нѣ оутѧгшимъ перевести сѧ имъ
нѣлзѣ бо бѧше перевести сѧ крами
и плениша же и скота бещисленоє множество
ярополку бо бѧше нѣлзѣ перевести сѧ крами съ своими
а они стоявше три дн҃и за городьцемъ в бору идоша чернигову
и ѿтудѣ слюче межю собою створиша миръ
и пакы олговичи начаша просити оу ярополка
что ны ѡц҃ь держалъ при вашемъ ѡц҃и того.же и мы хочемъ
аже не вдасть то не жалуите что сѧ оудѣеть
то вы виновати
то на васъ буди кровь
то же все сѧ створи оже выгна гюрги всеволода ис переяславлѧ
а потомъ изѧслава выгна вѧчьславъ
а потомъ изѧслава же выгна тотъ же вѧчьславъ ис турова
а они приступиша къ олговичемъ
и быс҃ в томъ межи има прѧ велика злоба
идѧху слово рекуче олговичи яко
вы начали єсте перво насъ гоубити
Тоѣ.же зимы совкоупи вои києвьскии а дюрди переяславчи
и стояша н҃ дн҃ии оу києва
и вмири сѧ ярополкъ съ всеволодомъ
и даша переяславль адрѣеви брату своєму а володимерь изѧславоу мьстиславичю
ВЪ И҃ В҃ ДЬНЬ КЛꙆМЕНТА
Бъ҃ ꙇже нъи лѣтa огрѧдѫцѣ блaженaго климентa мѫченікa твоего ꙇ пaпежa чьстьѭ веселішꙇ подaзь мілостівъі дa егоже чьсть чьстімъ сілоѭ ѹбо мѫчениѣ его нaслѣдѹемъ г҃мь
НАДЪ ОПЛАТМЬ
Ровaниѧ г҃і прінесенъиѧ свѧті
ꙇ ходaтaѧцю блaженѹмѹ климентѹ мѫченикѹ твоемѹ симь нъи отъ грѣхъ скврьностиꙇ нaшꙇхъ очісті г҃мь
ПРѢФАЦИѢ
вѣчьнъі б҃же Ч]ьстьнaго климентa зaконьнікa ꙇ мѫченікa чьсті чьстѧце ꙇже ѹтѧже бъиті блaженѹмѹ aпостолѹ твоемѹ петрѹ въ інокості подрѹгъ въ исповѣді ѹченікъ въ чьсті нaмѣстьнікъ въ мѫчениі нaслѣдьнкъ х҃мь г҃мь нaшмь
ПО ВЪСѪДѢ
Тѣлесе свѧтaго ꙇ прѣдрaгъиѧ кръве нaпльненꙇ вълитиѣ просꙇмъ г҃і б҃же нaшь дa еже милостівaѣ обѣцѣниѣ носꙇмъ рѣснотівьнaѣ издрѣшениѣ обьмемъ г҃мь
ВЪ ТЪЗЕ ДЬНЬ ФЕЛꙆЦТЪИ
Подaзь нaмъ просімъ тѧ вьсемогъиꙇ б҃же блaженъиѧ рaді мѫченіцѧ твоеѧ феліцітъи въкѹпьнѫѭ молитвѫ
ꙇ тоѧзе рaди зaшчіті нъи г҃мь
НДЪ ОПЛ
Нa слѹжьбъи людиꙇ твоꙇхъ милостиѭ прізьрі
ꙇ се нъи чьстьѭ свѧтъихъ чьстімъ
сътворі нъи рaдостьнъи въ вѣчьнѣмь живот[ѣ
ПО ВЪСѪДҌ:
Съмѣрьно тѧ молимъ вьсемогъі б҃же
молитвaмі свѧтъихъ твоꙇхъ ꙇ тъи сaмъ бѫді ꙇ дaръ твоі въселі въ нъи ꙇ врѣмѧ нaше въ прaвьдѫ постaві г҃мь
МЬШҌ НА ВЬСѦ ДЬНꙆ ВСЕГО ЛѢТА ОБꙆДѪЦѢ
Бъ ꙇже твaрь своѭ велмі поміловa ꙇ по гнѣвѣ своемь изволі въплътиті сѧ съпaсениѣ рaді чловѣчьскa ꙇ въсхотѣвъ нaмъ ѹтврьді срьдьцѣ нaшѣ ꙇ милостиѭ твоеѭ просвѣті нъи г҃мь
НАДЪ ОПЛАТЪМЬ
Блізъ нaсъ бѫді г҃і
просімъ тѧ
ꙇ молітвѫ нaшѫ ѹслъиші дa ѹпъвaние въ]ньмемъ дѣлъ своіхъ ꙇ въ любъвь дaръ сь тебѣ пріносімъ г҃мь
ПРѢФАЦИѢ
вѣчьнъі б҃же Небесьскъиѧ твоѧ сꙇлъи просімъ ꙇ молімъ дa съ въишьнімі твоімі достоінъи сътворіші нъи
ꙇ вѣчьнaѣ твоѣ ꙇхъже жѧдaемъ подaсъ нaмъ мꙇлостівьно х҃мь г҃мь нaшімь ꙇмь
ПО ВЪСѪДѢ
Просімъ тѧ г҃і
дaзь нaмъ дa свѧтъі твоі въсѫдъ пріемлѭце достоіні бѫдемъ очішчениѣ твоего
ꙇ вѣрa твоѣ въ нaсъ дa въздрaстетъ г҃мь нaшімь и҃см
МЬШҌ Б О ТОМЬЗЕ:
Просімъ тѧ вьсемогъі вѣчьнъі б҃же
прізьрі нa молітвѫ нaшѫ
ꙇ вънѫтрьнѣѣ нaшѣ очісті ѣже нъи сѹшѧтъ грѣхъи нaшімі
дa мілостіѭ твоеѭ ꙇзбaві нъи г҃мь нaші
НАДЪ ОПЛАТЪМЬ
Сьі пріносъ прінесенъі тебѣ г҃і просімъ тѧ пріꙇмі ꙇже есі блaгословестілъ нa съпaсение нaше г҃мь нaші
ПРҌФАЦИҌ
вѣчьн б҃же Дa сѧ тебе дрьжімъ ꙇ мілості твоеѧ просімъ
прізъвaлъ нъи еси г҃і
Се повѣсти времѧньных лѣт ѿкуду есть пошла руская земѧ кто въ киевѣ нача первѣе кнѧжит и ѿкуду руская землѧ стала есть
се начнемъ повѣсть сию
по потопѣ первие снве ноеви раздѣлиша землю симъ хамъ афетъ
Хамови же я сѧ полуденьная страна еюпетъ ефивопья прилежащия ко индомъ другая же ефивопья из неяже исходить рѣка ефиѡпьская чермна текущи на въстокъ авифаникии прилежащи до куриниа маръмарья асуритисиоу и другая нумидья масурия мавританья протиоущи гадирѣ
сущимъ же ко востокомъ имать киликию памъфилию писидию мосию лукаѡнию фругию камалию ликию карию лудью масию другую троаду салиду вифунию старую фругию
и ѡстровъ неки имать саръдани критъ купръ и рѣку гѣѡну зовему
Афету же яша с полунощныя страны и западн мидия алъванья арвинья малая и великая кападокия фефлагони галатъ влехисъ воспории меѡти дереви гаръмати тавріани сируфья фраци макидонья алматия луеи фесалья локрия пеления яже и полопонисъ нарече сѧ аркадъ япиронья илюрикъ словѣне лухитая анъдриѡкия ѡньдрѣятиньская пучина
имать же и ѡстровы вротанию сикилию явию родока хиѡна лѣзовона кофирана вакунофа кефалинья ифакину керькуру часть всѧчьския страны нарицаемую ѡнию рѣку тигру текущи межю миды и вавилономь
до понетьского морѧ на полънощныя страны дунаи дьнѣстръ и кавкаисинския горы рекше оугорьски
и ѿтудѣ доже и до днѣпра
и прочая рѣки десна припеть двина волховъ волъга яже идеть на встокъ в часть симову
в афетовѣ же части сѣдѧть русь чюдь и вси языци мерѧ мурома весь моръдва заволочьская чюдь пермь печера ямь оугра литва зимѣгола корсь сѣтьгола любь
лѧхове же и пруси чюдь пресѣдѧть к морю варѧжьскому
по семуже морю сѣдѧть варѧзи сѣмо ко въстоку до предѣла симова
по тому.же морю сѣдѧть къ западу до землѣ агнѧнски и до волошьски
афетово бо и то колѣно варѧзи свеи оурмане русь агнѧне галичане волъхва римлѧне нѣмци корлѧзи веньдици фрѧгове и прочии
доже присѣдѧть ѿ запада къ полуночью
и съсѣдѧть сѧ съ племѧнемъ хамовмыъ
симъ и хамъ и афетъ раздѣливше землю жребьи метавше не преступати никому.же въ жребии братень живѧхо кождо въ своеи части
быс языкъ единъ
и оумножившемъ сѧ чл҃вкомъ на земли помыслиша создати столпъ до н҃бсе въ дн҃и нектана и фалека
и собраша сѧ на мѣстѣ сенаръ поли здати столпъ до нб҃се
и градъ ѡколо его вавилонъ
и созда столпъ то
за м҃ лѣт не свершенъ быс
и сниде гсь б҃ъ видѣти градъ и столпъ
и реч гсь
се родъ единъ и языкъ единъ
и съмѣси б҃ъ языкы
и раздѣли на о҃ и в҃ языка
и расъсѣя по всеи земли
по размѣшеньи же языкъ б҃ъ вѣтромъ великимъ разраши столпъ
и есть ѡстанокъ его промежю асюра и вавилона
и есть въ высоту
и в лѣта многа хранимъ ѡстанокъ
по размѣшеньи же столпа и по раздѣленьи языкъ прияша сн҃ве симови въсточныя страны а хамови сн҃ве полуденьныя страны
афетови же прияша западъ и полунощныя страны
ѿ сихъ же о҃ и в҃ языку быс языкъ словѣнескъ ѿ племени афетова нар.ци еже суть словѣне
во мнозѣхъ же времѧнѣх сѣли суть словѣни по дунаеви гдѣ есть ныне оугорьска землѧ и болгарьска
ѿ тѣхъ словѣнъ разидоша сѧ по землѣ
и прозваша сѧ имены своими гдѣ сѣдше на которомъ мѣстѣ яко пришедше сѣдоша на рѣцѣ имѧнемъ марава и прозваша сѧ морава
а друзии чеси нарекоша с
а се ти же словѣни хровате бѣлии и серебь и хорутане
волхомъ бо нашедшемъ на словѣни на дунаиския сѣдшемъ в них и насилѧщемъ имъ словѣни же ѡви пришедше сѣдоша на вислѣ
и прозваша сѧ лѧхове
а ѿ тѣхъ лѧховъ прозваша сѧ полѧне
лѧхове друзии лутичи ини мазовшане ини поморѧне
тако же и ти словѣне пришедше и сѣдоша по днѣпру
и нарекоша сѧ полѧне а друзии древлѧне зане сѣдоша в лѣсѣх
а друзии сѣдоша межю припетью и двиною
и нарекоша сѧ дреговичи рѣчьки ради яже втечеть въ двину имѧнемъ полота
ѿ сея прозваша сѧ полочане
словѣни же сѣдоша ѡколо езера илмерѧ
прозваша сѧ своимъ имѧнемъ
и сдѣлаша градъ
и нарекоша и новъгородъ
а друзии сѣдоша по деснѣ и по сѣли по сулѣ
и нарекоша сѣверъ
тако разиде сѧ словѣньскии языкъ
тѣм же и грамота прозва сѧ словѣньская
полѧномъ же жившимъ ѡсобѣ по горамъ симъ бѣ путь изъ варѧгъ въ греки и изъ грекъ по днѣпру и верхъ днѣпра волокъ до ловоти
по ловоти внити в ылмерь ѡзеро великое из негоже ѡзера потечеть волховъ и вътечеть в озеро великое ново
того ѡзера внидеть устье в море варѧжьское
и по тому морю ити до рима
а ѿ рима прити по томуже морю ко цр҃югороду
а ѿ цр҃ѧгорода прити в понотъ морѧ въ неже втечет днѣпръ
рѣка днѣпръ бо потече из оковьскаго лѣ
а двина ис тогоже лѣса потечет
а идеть на полунощье
и внидеть в море варѧжьское
ис того.же лѣса потече волга на въстокъ
и вътечеть семьюдесѧтъ жерелъ в море хвалисьское
тѣм же и из руси можеть ити в болгары и въ хвалисы
наста
въстокъ
доити въ жребии симовъ
а по двинѣ въ варѧги
изъ варѧгъ до рима
ѿ рима до племени хамова
а днѣпръ втечеть в понетьское море жереломъ еже море словеть руское по немуже оучилъ ст҃ыи ѡньдрѣи братъ петровъ якоже рѣша
ѡньдрѣю оучащю въ синопии и пришедшю емоу в корсунь оувидѣ яко ис корсунѧ близь оустье днѣпрьское
въсхотѣ поити в римъ
и проиде въ вустье днѣпрьское
ѿтоле поиде по днѣпру горѣ
и по приключаю приде и ста подъ горами на березѣ
заутра въставъ и реч к сущимъ с нимъ ученикомъ
видите ли горы сия яко на сихъ горах восияеть блг҃дть бж҃ья
имать градъ великъ
и цр҃кви многи б҃ъ въздвигнути имать
въшедъ на горы сия бл҃ви я
постави крстъ
и помоливъ сѧ б҃у и сълѣзъ съ горы сея идеже послѣже быс киевъ
и поиде по днѣпру горѣ
и приде въ словѣни идеже нынѣ новъгородъ
и видѣ ту люди сущая како есть ѡбычаи имъ и како сѧ мыють хвощют сѧ
и оудиви сѧ имъ
иде въ вариги
и приде в римъ
исповѣда елико наоучи и елико видѣ
и реч имъ
дивно видѣхъ словѣньскую землю
идучи ми сѣмо видѣхъ бани древены
и пережьгуть е рамѧно
совлокуть сѧ
и будуть нази
и ѡблѣют сѧ квасомъ оусниянымь
и возмуть на сѧ прутье младое
бьють сѧ сами
и того сѧ добьють егда влѣзуть ли живи
и ѡблѣют сѧ водою студеною
тако ѡжиоуть
и то творѧть по всѧ д҃ни не мучими никимже
но сами сѧ мучать
и то творѧть мовенье собѣ а не мученье
ты слы.шаще дивлѧху с
ѡньдрѣи же бывъ в римѣ приде в синофию
полемъ же жившемъ ѡсобѣ и володѣющемъ и роды своими иже и до сее братьѣ бѧху полѧне
и живѧху кождо съ своимъ родомъ и на своихъ мѣстѣхъ владѣюще кождо родомъ своимъ на своихъ мѣстѣх
быша г҃ братья
единому имѧ кии а другому щекъ а третьему хорвиъ
сестра ихъ лыбедь
сѣдѧще кии на горѣ гдѣ же ныне оувозъ боричевъ
а щекъ сѣдѧше на горѣ гдѣ ныне зовет сѧ щековица
а хоривъ на третьеи горѣ
ѿ него же прозва сѧ хоревица
и створиша градъ во имѧ брата своего старѣишаго
и нарекоша имѧ ему киевъ
бѧше ѡколо града сѣсъ и боръ великъ
и бѧху ловѧща звѣрь
бѧху мужи мудри и смыслени
нарицаху сѧ полѧне
ѿ нихже есть полѧне в киевѣ и до сего д҃не
Ини же не свѣдуще рекоша яко кии есть перевозникъ былъ
оу кіева бо бѧше перевозъ тогда с оноя стороны днѣпра
тѣмь гл҃ху
на перевозъ на киевъ
аще бо бы перевозникъ кии то не бы ходилъ цр҃югороду
но се кии кнѧжаше в родѣ своемь
приходившю ему ко цр҃ю якоже сказають яко велику честь приялъ ѿ цр҃ѧ при которомь приходивъ цр҃и
идущю же ему ѡпѧть приде къ дунаеви
възлюби мѣсто
и сруби градокъ малъ
хотѧше сѣсти с родомъ асвоимъ
и не даша ему ту блізь живущии
еже и донынѣ наречють дуици городіще киевець
киеви же пришедшю въ свои градъ киевъ ту животъ свои сконча
а братъ его щекъ и хорівъ и сестра их лыбедь ту скончаша сѧ
и по сихъ братьи держати почаша родъ ихъ кнѧженье в полѧхъ
в деревлѧхъ свое
а дреговичи свое
а словѣни свое в новѣгородѣ
а другое на полотѣ иже полочане
ѿ нихъ.же кривичи же сѣдѧть на верхъ волги а на верхъ двины и на верхъ днѣпра ихже градъ есть смоленскъ
туда бо сѣдѧть кривичи
таже сѣверъ ѿ нихъ
на бѣлѣѡзерѣ сѣдѧть весь а на ростовьскомъ ѡзерѣ мерѧ а на клещинѣ ѡзерѣ мерѧ же
по ѡцѣ рѣцѣ где потече в волгу же мурома языкъ свои и черемиси свои языкъ моръдва свои языкъ
се бо токмо словѣнескъ языкъ в руси полѧне деревлѧне нооугородьци полочане дреговичи сѣверъ бужане зане сѣдоша по бугу послѣже же велынѧне
а се суть инии языци иже дань дають руси чюдь мерѧ весь мурома черемись моръдва пермь печера ямь литва зимигола корсь норова либь
си суть свои языкъ имуще ѿ колена афетова иже жиоуть въ странахъ полунощныхъ
словѣньску же языку яко же рекохомъ жиоуще на дунаи придоша ѿ скуфъ рекше ѿ козаръ рекомии болгаре
сѣдоша по дунаеви
населници словѣномъ быша
посемь придоша оугри бѣлии
наслѣдиша землю словѣньску
си бо оугри почаша быти при раклии цр҃и иже находиша на хоздроя цр҃ѧ перьскаго
Въ си же времѧна быша и ѡбри
ходиша на аръклия цр҃ѧ
и мало его не яша
си же добрѣ воеваху на словѣнѣх
и примучиша дулѣбы сущая словѣны
и насилье творѧху женамъ дулѣпьскимъ
аще поѣхати будѧше ѡбърину не дадѧше въпрѧчи конѧ ни вола
но велѧше въпрѧчи г҃ ли д҃ ли е҃ ли женъ в телѣгу и повести ѡбърѣна
тако мучаху дулѣбы
быша бо ѡбърѣ тѣломъ велици и оумомь горди
и б҃ъ потреби я
помроша вси
и не ѡста сѧ ни единъ ѡбъринъ
есть притъча в руси и до сего дне
погибоша аки ѡбрѣ
их же нѣс племени ни наслѣдъка
по сихъ же придоша печенѣзи
паки идоша оугри чернии мимо киевъ послѣже прі ѡлзѣ
полѧномъ же жиоущемъ ѡсобѣ якоже рекохомъ суще ѿ рода словѣньска и нарекоша сѧ полѧне
а древѧнѧ же ѿ словѣнъ же
и нарекоша сѧ древлѧне
радимичи бо и вѧтичи ѿ лѧховъ
бѧста бо в҃ брата в лѧсѣх
радимъ а другому вѧтко
и пришедъша сѣдоста
радимъ на съжю
прозваша сѧ радимичи
а вѧтъко сѣде съ родомъ своимъ по ѡцѣ
ѿ него же прозваша сѧ вѧтичи
иже бѧху в мирѣ полѧне и деревлѧне сѣверъ и радимичь вѧтичи и хрвате
дулѣби живѧху по б҃у гдѣ ныне велынѧне
а оулучи тиверьци сѣдѧху бо по днѣстру
присѣдѧху къ дунаеви
бѣ множьство ихъ
сѣдѧху бо по днѣстру или до морѧ
суть гради их и до сего д҃не
да то сѧ зваху ѿ грекъ великая скуфь
Имѧху бо обычаи свои и законъ ѿць своих и преданья
кождо свои нравъ
полѧне бо своих ѿць ѡбычаи имуть кротокъ и тихъ и стыдѣнье къ снохамъ своимъ и къ сестрамъ къ мт҃рмъ и к родителемъ своимъ
къ свекровемъ и къ деверемъ велико стыдѣнье имѣху
брачныи ѡбычаи имѧху
не хожшее зѧть по невѣсту но приводѧху вечеръ
а завътра приношаху по неи что вдадуче
а древлѧне живѧху звѣриньскимъ ѡбразомъ
жиоуще скотьски оубиваху другъ друга
ядѧху всѧ нечисто
и брака оу нихъ не бываше
но оумыкиваху оу воды дв҃цѧ
и радимичи и вѧтичи и сѣверъ ѡдинъ ѡбычаи имѧху
живѧху в лѣсѣ яко же всѧкии звѣрь ядуще все нечисто
срамословье в них предъ ѡтьци и предъ снохами
браци не бываху въ них
и игрища межю селы
схожаху сѧ на игрища на плѧсанье и на всѧ бѣсовьская игрища
и ту оумыкаху жены собѣ с нею же кто съвѣщаше сѧ
имѧху же по двѣ и по три жены
аще кто оумрѧше творѧху трызно надъ нимъ
и по семь творѧху кладу велику
и възложахуть и на кладу
мр҃твца сожьжаху
и по семь собравше кости вложаху в судину малу
и поставѧху на столпѣ на путех
еже творѧть вѧтичи и нынѣ
си же творѧху ѡбычая кривичи прочии погании не вѣдуще закона бж҃я но творѧще сами собѣ законъ
Гл҃ть геѡргии в лѣтописаньи
ибо комуждо языку ѡвѣмъ исписанъ законъ есть другимъ же обычаи зане безаконьникомъ ѡтечьствие мнит сѧ
ѿ них же первие сирии жиоуще на конець землѧ
законъ имуть ѿ своих ѡбычаи
не любодѣяти и прелюбодѣяти ни красти ни ѡклеветати ли оубити ли зло дѣяти весьма
законъ же и у ктирианъ гл҃ми врахмане и ѡстровьници ѥже ѿ прадѣдъ покзааньемь блгчстьемь мѧс не ядуще ни вина пьюще ни блуда творѧще никакоя же злобы творѧще страха ради многа
ибо явѣ таче прилежащимъ к нимъ
оубиистводѣиици сквернотворѧще гнѣвливи и паче естьства
ли нутрьнѣишимъ странѣ ихъ чл҃вкъ ядуще и страньствующихъ оубиваху
паче же ядѧть яко пси
етеръ же законъ халдѣемъ вавилонѧмъ
мт҃ри поимати
съ братними чады блудъ дѣяти и оубиваті
инъ же законъ гилиѡмь
жены в них ѡрють
зижють храми
мужьская дѣла творѧть
но любы творѧть елико хощеть
не въздержаеми ѿ мужии своихъ весьма ли зрѧтъ
в нихъже суть храбрыя жены
ловити звѣрь крѣпко
владѣють же жены мужи своими
ни доблѧють ими
во врѣтаньи же мнози мужи съ едино женою спѧть
и жены съ единымъ мужемъ похотьствують
безаконьная законъ ѡтець творѧть независтьно ни въздержаньно
амазоне же мужа не имуть но и аки скотъ бесловесныи
но единою лѣтомъ къ вѣчнымъ днемъ ѡземьствени будуть
и сочтают сѧ съ ѡкрснхъ и въ мужи яко нѣвторое имъ торжьство и велико празденьство времѧ тѣмь мнѧть
ѿ них заченшимъ въ чревѣ паки разбѣгнут сѧ ѿсюду вси
во времѧ же хотѧщихъ родити аще родит сѧ ѡтроча погубѧть
аще дѣвоческъ полъ то въздоять прилѣжнѣ въсптитають
якоже се и при насъ нынѣ половци законъ держать ѿць своих
кровь проливати а хвалѧще ѡ сихъ ядуще мерьтвечину и всю нечистоту хомѣки и сусолы
поимають мачехи своя ятрови
и ины ѡбычая ѿць своихъ
мы же хесяне елико земль иже вѣрують въ с҃тую тр҃цю въ едино кр҃щнье въ едину вѣру законъ имамъ единъ елико во хса крстихом сѧ и во хса ѡблекохом сѧ
По сихъ же лѣтѣхъ по см҃рти братьѣ сея быша ѡбидимы древлѧми инѣми ѡколними
и наидоща я козарѣ сѣдѧщая на горах сихъ в лѣсѣхъ
и рѣша козари
платите намъ дань
съдумавше полѧне и вдаша ѿ дыма мечь
и несоша козари ко кнѧзю своему и къ стариишинымъ
и рѣша имъ
се налѣзохомъ дань нооу
ѡни же рѣша имъ
ѿкуду
ѡни же рѣша
в лѣсѣ на горохъ надъ рѣкою днѣпрьскою
ѡни же рѣша
что суть въдали
ѡни же показаша мечь
рѣша старци козарьстии
не добра дань кнѧже
мы сѧ доискахомъ ѡружьемь ѡдиною стороною рекоша саблѧми
а сихъ ѡружье ѡбоиду ѡстро рекше мечь
си имуть имати дань на насъ и на инѣхъ странах
се же сбы сѧ все
не ѿ своея волѧ рекоша но ѿ бжьѧ повевелѣнья яко при фаравонѣ ц҃ри еюпетьстѣмь еда приведоша моисѣя предъ фаравона
и рѣша старѣишина фараѡнѧ
се хочеть смирити ѡбласть еюпетьскую
якоже и быс
погибоша еюптѧне ѿ моисѣя
а первое быша работающе имъ
тако и си владѣша
а послѣже самѣмъ владѣють
якоже быс
володѣють козары русьскии до д҃ншнго д҃не
Въ лѣт ҂ѕ҃ т҃ ѯ҃ Индикта е҃і дн҃ь наченшю михаилу црствовати нача сѧ прозывати руска землѧ
ѡ семь бо оувидѣхомъ яко при семь ц҃ри приходиша русь на ц҃рьгородъ якож пишет сѧ в лѣтописаньи гречьстѣмь
тѣм же ѿселе почнем
и числа положимъ
яко ѿ адам дао потопа лѣт м҃ и в҃
а ѿ потопа до ѡврама лѣт ҂а҃ и п҃ в
а ѿ аврама до исхоженья моисѣева до дв҃да лѣт х҃ и а҃
а ѿ дв҃да и ѿ начала црства соломонѧ до плѣненья ярлмлѧ лѣт у҃ м҃ и
а ѿ плѣненья до ѡлексанъдра лѣт т҃ и҃і
а ѿ ѡлексанъдра до ржва хсва лѣт т҃ г҃і
ѿ костѧнтина же до михаила сего лѣт ф҃ м҃ в҃
а ѿ перваго лѣта михаилова до перваго лѣт ѡлгова рускаго кнѧзѧ лѣт к҃ ѳ
а ѿ перваго лѣт ѡлгова понеже сѣде в киевѣ до перваго лѣта игорева лѣт л҃ а
а ѿ перваго лѣт игорева до перваго лѣта свѧтьславлѧ лѣт г҃і
а ѿ перваго лѣт с҃тославлѧ до перваго лѣт ярополча лѣт к҃ и
а ярополкъ кнѧжи лѣт и҃ а володимеръ лѣт л҃ з
а ярославъ кнѧжи лѣт м҃
тѣм же ѿ см҃рти стославлѧ до см҃рти ярославли лѣт п҃ е҃
а ѿ см҃рти ярославли до см҃рти с҃тополчи лѣт ѯ҃
но мы на преженье возъвратим сѧ
скажемъ што сѧ оудѣяло та си якоже преже почали бѧхомъ первое лѣто михаиломъ
а по рѧду положимъ числа
Въ лѣт ҂ѕ҃ т҃ ѯ҃ а
Въ лѣт ҂ѕ҃ т҃ ѯ҃ в҃
Въ лѣт ҂ѕ҃ т҃ ѯ҃ г҃
Въ лѣт ҂ѕ҃ т҃ ѯ҃ д҃
въ лѣт ҂ѕ҃ т҃ ѯ҃ е҃
въ лѣт ҂ѕ҃ т҃ ѯ҃ ѕ҃ Михаилъ цр҃ь изиде с вои брегомъ и моремъ на болгары
болгаре же оувидѣвше не могоша стати противу
крстити сѧ просиша и покорити с грекомъ
цр҃ь же крти кнѧзѧ ихъ и болѧры всѧ и миръ створи с болгары
въ лѣт ҂ѕ҃ т҃ ѯ҃ з҃ маху дань варѧзи изъ заморья на чюди и на словѣнех на мери и на всѣхъ кривичѣхъ
а козари имаху на полѧнѣх и на сѣверѣх и на вѧтичѣхъ
имаху по бѣлѣ и вѣверицѣ ѿ дыма
въ лѣт ҂ѕ҃ т҃ ѯ҃ и҃
въ лѣт ҂ѕ҃ т҃ ѯ҃ ѳ҃ Изъгнаша варѧги за море и не даша имъ дани
и почаша сами в собѣ володѣти
и не бѣ в нихъ правды
и въста родъ на родъ
быша в них усобицѣ
и воевати почаша сами на сѧ
рѣша сами в себѣ
поищемъ собѣ кнѧзѧ иже бы володѣлъ нами и судилъ по праву
идаша за море къ варѧгомъ к русі
сице бо сѧ звахуть
и варѧзи суть
яко се друзии зовут сѧ свое друзии же оурмане анъглѧне друзіи гъте тако и си рѣша русь
чюдь словѣни и кривичи
всѧ землѧ наша велика и ѡбилна
а нарѧда в неи нѣтъ
да поидѣте кнѧжитъ и володѣти нами
и изъбраша сѧ г҃ братья с роды своими
пояша по собѣ всю русь
и придоша
старѣишии рюрикъ
а другии синеоусъ на бѣлѣѡзерѣ
а третии изборьстѣ труворъ
ѿ тѣхъ прозва сѧ руская землѧ
новугородьци ти
суть людье нооугородьци ѿ рода варѧжьска
преже бо бѣша словѣни
по дву же лѣту синеоусъ оумре а братъ его труворъ
и прия власть рюрикъ
и раздая мужемъ своимъ грады ѡвому полотескъ ѡвому ростовъ другому бѣлоѡзеро
и по тѣмъ городомъ суть находици варѧзи
а перьвии насельници в новѣгородѣ словѣне
полотьски кривичи
в ростовѣ мерѧ
в бѣлѣѡзерѣ весь
в муромѣ мурома
и тѣми всѣми ѡбладаше рюрикъ
и бѧста оу него в҃ мужа не племени его ни боярина
и та испросиста сѧ ко царюгороду с родомъ своимъ
и поидоста по днѣпру
и идуче мимо и оузрѣста на горѣ градок
и оупращаста
рѣста
чии се градокъ
ѡни же рѣша
была сутъ г҃ братья кии щекъ хоривъ иже сдѣлаша градоко сь
и изгибоша
и мы сѣдимъ платѧче дань родомъ их козаромъ
аколъдо же и диръ ѡстаста въ градѣ семь
и многи варѧги скуписта
и начаста владѣт польскою землею
рюрику же кнѧжаста в новѣгородѣ
въ лѣт ҂ѕ҃ т҃ о҃ а҃
въ лѣт ҂ѕ҃ т҃ о҃ в҃
въ лѣт ҂ѕ҃ т҃ о҃ г҃
въ лѣт ҂ѕ҃ т҃ о҃ д҃ Иде асколдь и диръ на греки
и приде въ д҃і михаила цр҃ѧ
цр҃ю же ѿшедшю на ѡгарѧны дощедшю же ему черные рѣки вѣсть епархъ посла к нему яко русь на цр҃ьгородъ идеть
и врати сѧ цр҃ь
си же внутрь суду вшедше много оубіиство кртснмъ створиша
и въ двою сотъ корабль цр҃ьградъ ѡступиша
цр҃ь же едва въ градъ вниде
с патреярхомъ съ фотьемъ къ сущеи ц҃ркви с҃тѣи б҃цѣ влахѣрнѣ всю нощь мол҃тву створиша
таже бж҃твную с҃ты бц҃ѧ ризу с ими изнесъше в рѣку ѡмочивше тишинѣ сущи морю оукротившю сѧ
абье бурѧ въста с вѣтромъ
и волнамъ вельямъ въставшемь засобь безбожныхъ руси корабль смѧте
к берегу приверже
и изби я яко ма их ѿ таковыя бѣды избѣгнути
въ своя си в-зъвратиша с
въ лѣт ҂ѕ҃ т҃ о҃ е҃
въ лѣт ҂ѕ҃ т҃ о҃ ѕ҃ По црствовати в.силѣ
въ лѣт ҂ѕ҃ т҃ о҃ з҃ рщ҃на бысть всѧ землѧ болъгарьскаяь
въ лѣт ҂ѕ҃ т҃ о҃ и҃
въ лѣт ҂ѕ҃ т҃ о҃ ѳ҃
въ лѣт ҂ѕ҃ т҃ п҃
въ лѣт ҂ѕ҃ т҃ п҃ а҃
въ лѣт ҂ѕ҃ т҃ п҃ в҃
въ лѣт ҂ѕ҃ т҃ п҃ г
въ лѣт ҂ѕ҃ т҃ п҃ д҃
въ лѣт ҂ѕ҃ т҃ п҃ е҃
въ лѣт ҂ѕ҃ т҃ п҃ ѕ҃
въ лѣт ҂ѕ҃ т҃ п҃ з҃ оумершю рюрикови предасть кнѧнье свое ѡлгови ѿ рада имъ суща въдавъ ему с҃нъ свои на руцѣ игорѧ
бысть бо дѣтескъ вельмиь
въ лѣт ҂ѕ҃ т҃ п҃ и҃
въ лѣт ҂ѕ҃ т҃ п҃ ѳ҃ оиде ѡлегъ поимъ воя многи варѧги чюдь словѣни мерю и всѣ кривичи
и приде къ смоленьску съ кривичи
и прия градъ
и посади мужь свои
ѿтуда поиде внизъ
и взѧ любець
и посади мужь свои
придоста къ горамъ хъ киевьскимъ
и оувидѣ ѡлегъ яко ѡсколдъ и диръ кнѧжита
похорони вои в лодьях
а другия назади ѡстави
а самъ приде носѧ игорѧ дѣтьска
и приплу подъ оугорьское похоронивъ вои своя
и присла ко асколду и дирови гл҃ѧ яко
гость есмь
идемъ въ греки ѿ ѡлга и ѿ игорѧ кнѧжича
да придѣта к намъ к родомъ своимъ
асколдъ же и диръ придоста
выскакав же вси прочии изъ лодья
и рече ѡлегъ асколду и дирови
вы нѣста кнѧзѧ ни рода кнѧжа
но азъ есмь роду кнѧжа
вынесоша игорѧ
и се есть с҃нъ рюриковъ
и оубиша асколда и дира
несоша на гору
и погребша и на горѣ еже сѧ ныне зоветь оугорьское кде ныне ѡлъминъ дворъ
на тои могилѣ поставилъ цр҃квь ст҃го николу
а дирова могила за с҃тою ѡриною
сѣде ѡлегъ кнѧжа въ киевѣ
и реч ѡлегъ
се буди м҃ти градомъ руским
и бѣша оу него варѧзи и словѣни
и прочи прозваша сѧ русью
се же ѡлегъ нача городы ставити
и оустави дани словѣномъ кривичемъ и мери
и варѧгомъ дань даяти ѿ новагорода гривенъ т҃ на лѣт мира дѣлѧ еже до смрти ярославлѣ даяше варѧгомъ
въ лѣт ҂ѕ҃ т҃ ч҃ а Поча ѡлегъ воевати деревлѧны
и примучи вои
имаша на них дань по чернѣ кунѣ
въ лѣт ҂ѕ҃ т҃ ч҃ в Иде на сѣверѧне
и побѣди сѣверѧны
и възложи на нь дань легъку
и не дастъ имъ козаромъ дани платити рекъ
азъ имъ противенъ
а вамъ не чему
въ лѣт ҂ѕ҃ т҃ ч҃ г Посла къ радимичемъ рька
камо дань даете
ѡни же рѣша козаромъ
и реч имъ ѡлегъ
не даите козаромъ
но мнѣ даите
и въдаша ѡльгові по щьлѧгу якоже козаромъ даху
и бѣ ѡбладая ѡлегъ полѧны и деревлѧны сѣверены и радимичи
а с уличи и тѣверци имѧше рат
въ лѣт ҂ѕ҃ т҃ ч҃ д
въ лѣт ҂ѕ҃ т҃ ч҃ е Левонъ цртсвова с҃нъ васильевъ иже левъ прозва с и брат его ѡлександръ иже цртсвоваста лѣт к҃ и ѕ҃
въ лѣт ҂ѕ҃ т҃ ч҃ ѕ
въ лѣт ҂ѕ҃ т҃ ч҃ з
въ лѣт ҂ѕ҃ т ч҃ и
въ лѣт ҂ѕ т ч҃ ѳ
въ лѣт ҂ѕ҃ у
въ лѣт ҂ѕ҃ у҃ а҃
въ лѣт ҂ѕ҃ у҃ в҃
в лѣт ҂ѕ҃ г҃
въ лѣт ҂ѕ҃ д҃
въ лѣт у҃ е҃
въ лѣт ҂ѕ҃ у҃ ѕ҃ идоша угри мимо киевъ горою еже сѧ зоветь ннѣ оугорьское пришедъше къ днѣпру
и сташа вежами
бѣша бо ходѧще аки се половци
пришедъ ѿ стока и оустремиша с чересъ горы великия воевати на жиоущая ту волхі и словѣни
сѣдѧху бо ту преже словѣни
и волъхве прияша землю словѣньску
посем же оугри прогнаша волхъи
и наслѣдиша землю
и сѣдоша съ словѣны покоривше я подъ сѧ
ѿтоле прозва сѧ землѧ оугорьска
и начаша воевати оугри на греки
и поплѣниша землю фрачьску и макидоньску доже и до селунѧ
начаша воевати на мараоу и на чахи
бѣ единъ языкъ словѣнескъ
словѣни же сѣдѧху по дунаеви
их же пріяша оугри
и марава чеси и лѧхове и полѧне яже нынѣ зовомая русь
симъ бо первое преложены книги маравѣ яже презва сѧ грамота словѣньская яже грамота есть в руси и в болгарѣх дунаискихъ
словѣномъ жиоущимъ кр҃щнмъ и кнѧземъ ихъ ростиславъ и стпкъ и коцелъ послаша ко ц҃рю михаилу гл҃ще
землѧ наша кр҃щна
и нѣс оу насъ оучителѧ иже бы ны наказалъ и поучалъ насъ и протолковалъ с҃тыя книги
не разумѣемъ ни гречьску языку ни латыньску
ѡни бо ны ѡнако оучать
а ѡни бо ны и ѡнако
тѣм же не разумѣемъ книжнаго ѡбраза ни силы ихъ
и послѣте ны учителѧ иже ны могуть сказати книжная словеса и разумъ их
се слыша ц҃рь михаилъ
и созва философы всѧ
и сказа имъ рѣчи всѧ словѣньскихъ кнѧзь
и рѣша философи
есть мужь в селуни именемъ левъ
суть оу него сн҃ве разумиви языку словѣньску
хитра в҃ с҃на оу него философа
се слышавъ ц҃рь посла по нѧ в селунь ко ѡлгови гл҃ѧ
посли к намъ въскорѣ с҃на своя мефодия и костѧнтина
се слышивъ левъ въскорѣ посла я
и придоста ко цр҃ви
и реч има
се прислала сѧ ко мнѣ словѣньска землѧ просѧщи оучітелѧ собѣ иже бы моглъ имъ протолковати стыя гниги
сего бо желають
оумолена быста црмъ
и послаща я въ словѣньскую землю къ ростіславу и ст҃плку и къцьлови
сима же пришедъшема начаста съставливати писмена азъбуковьная словѣньски
и преложиста апслъ и еугьле
ради быша словѣни яко слышиша виличья б҃жья своимь языкомь
посем же приложиста псл҃трь и ѡхтаикъ и прочая книги
гл҃ще яко не достоить ни.которому же языку имѣти букъвъ своихъ развѣ еврѣи и грекъ латинъ по пилатооу писанью еже на крстѣ гсни напис
се же слышавъ папежь римьскии похули тѣх иже ропьщють на книги словѣньския река
да сѧ исполнить книжное слово яко въсхвалѧть б҃а вси язъци
другое же
вси възъгл҃ть языки величья б҃жья якоже дасть имъ с҃тыи д҃хъ ѿвѣщевати
да аще хто хулить словѣньскую грамоту да будеть ѿлученъ ѿ цр҃кве донде сѧ исправѧть
ти бо суть волци а не ѡвца яже достоить ѿ плода знати я хранити сѧ ихъ
вы же чада б҃жья
послушаите оученья и не ѿрините наказанья црк҃внго яко же вы наказалъ мефодии оучитель вашь
костѧнтинъ же възратив сѧ въспѧть и иде оучитъ болгарьскаго языка
а мефодии ѡста в моравѣ
посем же коцелъ кнѧзь постави мефедья еппса въ пании на столѣ ст҃го ѡнъдроника апсла единого ѿ о҃ оучн҃ка ст҃го аспла павла
мефодии же посади в҃ попа скорописца зѣло
и преложи всѧ книги исполнь ѿ гречьска языка въ словѣнескъ ѕ҃.ю м҃ць наченъ ѿ марта мцса до двудесѧту и ѕ҃.ю дн҃ь ѡктѧбрѧ мцса
ѡконьчавъ же достоино хвалу и славу бу въздасть дающему таку блг҃дть еппсу мефодью настольнику анъдронику
тѣм же словѣньску языку оучитель есть анъдронигъ аплсъ
в моравы бо ходілъ и апслъ павелъ
оучилъ ту
ту бо есть илюрикъ
В лѣт ҂ѕ҃ у҃ л҃
В лѣт ҂ѕ҃ у҃ л ҃а
В лѣт ҂ѕ҃ у҃ л҃ в
В лѣт ҂ѕ҃ у҃ л҃ г
В лѣт ҂ѕ҃ у҃ л҃ д
В лѣт ҂ѕ҃ у҃ л҃ е
В лѣт ҂ѕ҃ у҃ л҃ ѕ
В лѣт ҂ѕ҃ у҃ л҃ з Приде семевонъ на ц҃рьградъ
и поплѣни фракию и макидонью
и приде ко ц҃рюграду въ силѣ въ велицѣ в гордости
и створи миръ с рамономъ цр҃мъ
и възрати сѧ въ своя си
В лѣт ҂ѕ҃ у҃ л҃ и
В лѣт ҂ѕ҃ у҃ л҃ ѳ
В лѣт ҂ѕ҃ у҃ м҃
В лѣт ҂ѕ҃ у҃ м҃ а
В лѣт ҂ѕ҃ у҃ м҃ в
В лѣт ҂ѕ҃ у҃ м҃ г
В лѣт ҂ѕ҃ у҃ м҃ д
В лѣт ҂ѕ҃ у҃ м҃ е
В лѣт ҂ѕ҃ у҃ м҃ ѕ
В лѣт ҂ѕ҃ у҃ м҃ з
В лѣт ҂ѕ҃ у҃ м҃ и
В лѣт ҂ѕ҃ у҃ м҃ ѳ Иде игорь на греки
яко послаша болгаре вѣсть ко ц҃рю яко идуть русь на ц҃рьградъ скѣдии і҃ тысѧщь
иже придоша
и приплуша
и почаша воевати вифаньския страны
и воеваху по понту до аръклѣя и до фафлогоньски земли
и всю страну никомидиискую поплѣнивше и судъ весь пожьгоша
их же емше ѡвѣхъ растинаху другия аки странь поставлѧюще и стрѣл.ѧху въ нѧ
изимахуть
ѡпаки руцѣ съвѧзывахуть
гвозди желѣзныи посреди главы въбивахуть ихъ
много же с҃тхъ цр҃квии ѡгнемъ предаша
манастырѣ и села пожьгоша
и имѣнья немало ѡбою страну взѧша
потомъ же пришедъшемъ воемъ ѿ въстока памъфиръ деместикъ съ м҃.ми тысѧщь фока же патрекии съ макидоны федоръ же стратилатъ съ фраки с ними же и саиновьници боярьстии ѡбидоша русь ѡколо
съвѣщаша русь
изидоша въруживше сѧ на греки
и брани межю ими бывши зьли ѡдва ѡдолѣша грьци
русь же възратиша сѧ къ дъружинѣ своеи къ вечеру
на ночь влѣзоша в лодью
и ѿбѣгоша
феѡфанъ же сустрѣте я въ лѧдехъ со ѡгнемъ
и пущати нача трубами ѡгнь на лодьѣ руския
и быс видѣти страшно чюдо
русь же видѧщи пламѧнь вмѣтаху сѧ въ воду морьскую хотѧще оубрести
и тако прочии възъвратиша сѧ въ своя си
тѣмже пришедшимъ въ землю свою и повѣдаху кождо своимъ ѡ бывшемъ и ѡ лѧдьнѣмь ѡгни
яко же молонья реч иже на нбсхъ грьци имуть оу собе
и се пущающа же жагаху насъ
сего ради не ѡдолѣхомъ имъ
игорь же пришедъ нача совкуплѧти воѣ многи
и посла по варѧги многи за море вабѧ е на греки паки хотѣ поити на нѧ
В лѣто ҂ѕ҃ у҃ н҃ Семеѡнъ иде на храваты
и побѣженъ быс храваты
и оумре ѡставивъ петра кнѧзѧ с҃на своего болъгаромъ
В лѣт ҂ѕ҃ у҃ н҃ а Паки придоша оугри на ц҃рьградъ
миръ створивше съ рамономъ возъвратиша сѧ въ своя си
В лѣт ҂ѕ҃ у҃ н҃ в Игорь же совкупивъ вои многи варѧги русь и полѧны словѣни и кривичи и тѣверьцѣ и печенѣги и тали оу нихъ поя
поиде на греки в лодьях и на конихъ хотѧ мьстити себе
се слышавше корсунци послаша къ раману гл҃ще
се иде русь бе щисла корабль
покрыли суть море корабли
тако же и болгаре послаша вѣсть гл҃ще
идуть рьсь
и наяли суть к собѣ печенѣги
се слышавъ ц҃рь посла к игорю лучиѣ болѧре молѧ и гл҃ѧ
не ходи
но возьми дань юже ималъ ѡлегъ
придамь и еще к тои дани
тако же и къ печенѣгомъ посла паволоки и злато много
игорь же дошед дуная созва дружину
и нача думати
повѣда имъ рѣчь цр҃ву
рѣша же дружина игорево
да аще сице гл҃ть ц҃рь то что хочмеъ боле того не бивше сѧ имати злато и сребро и паволоки
егда кто вѣсть кто ѡдолѣеть мы ли ѡнѣ ли
ли с моремъ кто свѣтенъ
се бо не по земли ходимъ но по глубинѣ морьстѣи
ѡбьча см҃рь всѣмъ
послуша ихъ игорь
и повелѣ печенѣгомъ воевати болъгарьску землю самъ вземъ оу грекъ злато и паволоки и на всѧ воя
и възрати сѧ въспѧть
и приде къ киеву въ своя си
В лѣт ҂ѕ҃ у҃ н҃ г Присла романъ и костѧнтинъ и степанъ слы к игореви построити мира первого
игорь же гл҃а с ними ѡ мирѣ
посла игорь мужѣ своя къ роману
романъ же созва болѧре и сановники
приведоша руския слы и велѣша гл҃ти псати ѡбоихъ рѣчи на харатьѣ
равно другога свѣщанья бывшаго при ц҃ри раманѣ и костѧнтинѣ и стефанѣ хослюбивыхъ влд҃къ
мы ѿ рода рускаго съли и гостье иворъ солъ игоревъ великаго кнѧзѧ рускаго и ѡбъчии сли вуефастъ свѧтославль с҃нъ игоревъ искусеви ѡльги кнѧгини слуды игоревъ нети игоревъ оулѣбъ володиславль каницаръ передъславинъ шихъбернъ сфанъдръ жены улѣблѣ прасьтѣнъ туръдуви либи.аръ фастовъ гримъ сфирьковъ прастѣнъ акунъ нети игоревъ кары тудковъ каршевъ туръдовъ егри евлисковъ воиковъ истръ аминодовъ прастѣнъ берновъ явтѧгъ гунаровъ шибридъ алданъ колъ клековъ стегги етоновъ. сфирка алвадъ гудовъ фудри туадовъ мутуръ оутинъ купець адунь адулбъ иггивладъ ѡлѣбъ фрутанъ гомолъ куци емигъ туръбидъ фуръ стѣнъ бруны роалдъ гунастръ фрастѣнъ игелъдъ туръбернъ моны руалдъ свѣнь стиръ алданъ тилена пубьксарь вузлѣвъ синко боричь послании ѿ игорѧ великого кнѧзѧ рускаго и ѿ всѧкоя кнѧжья и ѿ всѣхъ людии руския землѧ
и ѿ тѣх заповѣдано ѡбновити ветъхии миръ ненавидѧщаго добра и враждолюбьца дьявола разорити ѿ многъ лѣтъ и оутвердити любовь межю греки и русью
и великии кнѧзь нашь игорь и болѧре его и людье вси рустии послаша ны къ роману и костѧнтину и къ стефану къ великимъ цр҃мъ гречьскимъ створити любовь съ самѣми ц҃ри со всѣмь болѧрьствомъ и со всѣми людьми гречьскими на всѧ лѣта дондеже съяеть сл҃нце и весь миръ стоить
и иже помыслить ѿ страны руския разрушити таку любовь и елико ихъ кр҃щнье прияли суть да приимуть месть ѿ б҃а вседержителѧ ѡсуженья на погибель въ весь вѣкъ в будущии
и елико ихъ есть не хрщ҃но да не имуть помощи ѿ б҃а ни ѡт перуна
да не оущитѧт сѧ щиты своими
и да посѣчени будуть мечи своими ѿ стрѣлъ и ѿ иного ѡружья своего
и да будуть раби въ весь вѣкъ в будущии
а великии кнѧзь рускии и болѧре его да посылають въ греки къ великимъ цр҃мъ гречьскимъ корабли елико хотѧть со слы и с гостьми яко же имъ оуставлено есть
ношаху сли печати злати
а гостье сребрени
ныне же увѣдѣлъ есть кнѧзь нашь посылати грамоту ко цр҃тву нашему
иже посылаеми бывають ѿ нихъ и гостье да приносить грамоту пишюче сице яко
послахъ корабль селько
и ѿ тѣхъ да оувѣмы и и мы ѡже съ миромь приходить
аще ли безъ грамоты придуть и преданы будуть нами да держимъ и хранимъ дондеже възвѣстимъ кнѧзю нашему
аще ли руку не дадѧть и противѧт сѧ ди оубьени будуть
да не изищет сѧ смр҃ть ихъ ѿ кнѧзѧ вашего
аще ли оубѣжавше в русь придут мьы напишемъ ко кнѧзю вашему
яко имъ любо тако створѧть
аще придуть русь бес купли да не взимають мѣсѧчна
да запрѣтить кнѧзь сломъ своимъ и приходѧщимъ руси сде да нь творѧть бещинья в селѣхъ ни въ странѣ нашеи
и приходѧщимъ имъ да витають оу ст҃го мамы
да послеть цр҃тво ваше да испишеть имѧна ваша
тогда возмуть мѣсѧчное свое съли слебное а гостье мѣсѧчное
первое ѿ города киева
паки изъ чернигова и переяславлѧ
да входѧть в городъ ѡдинѣми вороты со цр҃вмъ мужемъ безъ ѡружья мужь. н҃
и да творѧть куплю якоже имъ надобѣ
паки да исходѧть н҃
мужь цр҃тва вашего да хранить я
да аще кто ѿ руси или ѿ грекъ створи криво да ѡправлѧеть то
входѧще же русь в радъ да не имѣють волости купити паволокъ лише по. н҃ золотникъ
и ѿ тѣхъ паволокъ аще кто крьнеть да показываеть цр҃ву мужю
и то е запечатаеть
и дасть имъ
и ѿходѧщеи руси ѿсюда въсимають ѿ насъ еже надобѣ брашно на путь и еже надобѣ лодьямъ яко же уставлено есть преже
и да возъвращают сѧ съ спсниемъ въ страну свою
да не имѣють власти зимовати оу с҃тго мамы
аще оускочить челѧдинъ ѿ руси по не же придуть въ страну цртсвия вашего
и ѿ ст҃го мамы аще будеть да поимуть и
аще ли не ѡбрѧщет сѧ да на роту идуть наши х҃еяне руси по вѣрѣ ихъ
а не х҃еянии по закону своему
ти тогда взимають ѿ насъ цѣну свою якоже оуставлено есть преже. в҃ паволоцѣ за чалѧдинъ
аще ли кто ѿ людии црства вашего ли ѿ города вашего или ѿ инѣхъ городъ оускочить челѧдинъ нашь къ вамъ и принесеть что да въспѧтѧть и ѡпѧть
а еже что принеслъ будеть все цѣло и да возьметь ѿ него золотника два
аще ли кто покусит сѧ ѿ руси взѧти что ѿ людии цртсва вашего иже то створить покажненъ будеть вельми
аще ли взѧлъ будеть да заплатить сугубо
и аще створить грьчинъ русину да прииметь ту.же казнь яко же приялъ есть и ѡнъ
аще ли ключит сѧ оукрасти русину ѿ грекъ что или грьчину ѿ руси достоино есть да възворотити не точью едино но и цѣну его
аще оукраденое ѡбрѧщеть сѧ предаемо да вдасть и цѣну его сугубо
и то показненъ будеть по закону гречьскому по устаоу и по закону рускому
елико хесянъ ѿ власти нашея плѣнена приведуть русь ту аще будеть оуноша или дѣвица добра да вдадѧть златникъ і҃ и поимуть и и҃
и поимуть і
аще ли будетъ старъ или дѣтещь да вдасть златникъ. е҃
аще ли ѡбрѧщют сѧ русь работающе оу грекъ аще ли суть плѣньници да ископають е русь по. і҃ златникъ
аще ли купилъ буде грьчинъ подъ хсмь достоить ему да возметь цѣну свою елико же же далъ будеть на немь
а ѡ корсуньстѣи странѣ
елико же есть городовъ на тои части да не имать волости кнѧзь рускии да воюеть на тѣхъ странахъ
и та страна не покарѧет сѧ вамъ
тогда аще просить вои оу насъ кнѧзь рускии да воюеть да дамъ ему елико ему будетъ требѣ
и ѡ томъ аще ѡбрѧщють русь кубару гречьскую въвержену на коемъ любо мѣстѣ да не преѡбидѧть ея
аще ли ѿ нея возметь кто что ли чл҃вка поработить или оубьеть да будеть повиненъ закону руску и гречьску
аще ѡбрѧщеть въ вустьѣ днѣпрьскомь русь корсунѧны рыбы ловѧща да не творѧть имъ зла никако.же
и да не имѣють власти русь зимовати въ вустьи днѣпра бѣлъбережи ни оу ст҃го ельферья
но егда придеть ѡсень да идуть в домы своя в русь
а ѡ сихъ
ѡже то приходѧть чернии болгаре воюють въ странѣ корсуньстѣи и велимъ кнѧзю рускому да ихъ не почаеть
пакость странѣ его
ци аще ключит сѧ проказа никака ѿ грекъ сущихъ подъ властью цр҃тва нашего да не имать власти казнити я
но повелѣньемь цр҃тва нашего да прииметь яко же будеть створилъ
аще оубьеть хесянинъ русина или хесянинъ русина или русинъ хесянина и да держимъ будеть створивыи оубииство ѿ ближних оубьенаго да оубьють и
аще ли оускочить створивыи оубои и оубѣжить аще будеть имовітъ да возмуть имѣнье его ближьнии оубьенаго
аще ли есть неимовитъ и оускочить же да ищють его дондеже ѡбрѧщет сѧ
аще ли ѡбрѧщет сѧ да оубьенъ будеть
ци аще оударить мечемъ или копьемъ или кацѣмъ любо ѡружьемъ русинъ грьчина или грьчінъ русина да того дѣлѧ грѣха заплатить сребра литръ. е҃ по закону рускому
аще ли есть неимовитъ да како можеть в только же проданъ будеть яко да и порты в нихъ.же ходѧть да и то с него снѧти
а ѡпроцѣ да на роту ходить по своеи вѣрѣ яко не имѣя ничтоже
ти тако пущенъ будеть
аще ли хотѣти начнеть наше цр҃тво ѿ васъ вои на противѧщая сѧ намъ да пишю къ великому кнѧзю вашему
и послеть к намъ елико же хочемъ
и ѿтоле оувѣдѧть ины страны каку любовь имѣють грьци съ русью
мы же съвѣщаньемь все написахомъ на двою харатью
и едина харатья есть оу црства нашего
да допроводѧть къ великому кнѧзю рускому игореви и к людемъ его
и ти принимающе харатью на роту идуть хранити истину яко мы свѣщахомъ напсахомъ харатью сию на неи.же суть имѧна наша написана
мы же елико насъ хрстли сѧ есмы клѧхомъ сѧ црк҃вью ст҃го ильѣ въ сборнѣи црк҃ви и предлежащемъ чстнмъ крстмъ и харатьею сею хранити все еже есть написано на неи не преступити ѿ него ничто.же
а иже преступить се ѿ страны нашея ли кнѧзь ли инъ кто ли кр҃щнъ или некр҃щнъ да не имуть помощи ѿ б҃а и да будеть рабъ въ весь вѣѣкъ в будущии и да заколенъ будеть своимъ ѡружьемъ
а на кр҃щньѣ русь полагають щиты своя и мечѣ своѣ наги ѡбручѣ своѣ и ѡружья да кленут сѧ ѡ всемь яже суть написана на харатьи сеи хранити ѿ игорѧ и ѿ всѣхъ болѧръ и ѿ всѣх людии ѿ страны руския въ прочая лѣта и воину
аще ли же кто ѿ кнѧзь или ѿ лидии рускіх ли хесѧнъ или не хсеянъ преступить се еже есть писано на харатьи сеи будеть достоинъ своимъ ѡружьемь оумрети
и да будеть клѧть ѿ б҃а и ѿ перуна яко преступи свою клѧтву
да аще будеть добрѣ игорь великии кнѧзь да хранить си любовь правую
да не разрушит сѧ дондеже сл҃нце сьяеть и весь миръ стоить в нынешния вѣки и в будущая
послании же сли игоремъ придоша к игореви со слы гречьскими повѣдаша всѧ рѣчи ц҃рѧ рамана
игорь же призва слы гречьския
реч имъ
гл҃те что вы казалъ ц҃рь
и рѣша сли цр҃ви
се посла ны ц҃рь
радъ есть миру
хощеть миръ имѣти со кнѧземъ рускимъ и любъве
твои сли водили суть ц҃рѣ наши ротѣ
и насъ послаша ротѣ водитъ тебе и мужь твоихъ
ѡбѣща сѧ игорь сице створити
заоутра призва игорь слы
и приде на холмъ кде стояше перунъ
покладоша ѡружье свое и щитъ и золото
и ходи игорь ротѣ и люди его елико поганыхъ руси
а х҃еяную русь водиша ротѣ в црк҃ви ст҃го ильи яже есть надъ ручаемъ конець пасынъчѣ бесѣды и козарѣ
се бо бѣ сборная црк҃и
мнози бо бѣша варѧзи хесѧни
игорь же оутвердивъ миръ съ греки ѿпусти слы ѡдаривъ скорое и чалѧдью и воскомъ
и ѿпусти я
сли же придоша ко цр҃ви
повѣдаша всѧ рѣчи игоревы и любовь яже къ грекомъ
игорь же нача кнѧжити въ киевъ миръ имѣя ко всѣмъ странамъ
и пріспѣ ѡсень
нача мыслити на деревлѧны хотѧ примыслити большюю дань
В лѣт ҂ѕ҃ у҃ н҃ г
В се же лѣто рекоша дружина игореви
ѡтроци свѣньлъжи изодѣли сѧ суть ѡружьемъ и порты
а мы нази
поиди кнѧже с нами в дань да и ты добудеши и мы
послуша ихъ игорь
иде в дерева в дань
и примышлѧше къ первои даи
насилѧше имъ и мужи его
возьемавъ дань поиде въ градъ свои
идуще же ему въспѧть размысливъ реч дружинѣ своеи
идѣте съ данью домови
а я возъвращю сѧ
похожю и еще
пусти дружину свою домови
съ маломъ же дружины возъврати сѧ желая больша имѣнья
слышавше же деревлѧне яко ѡпѧть идеть сдумавше со кнѧземъ своимъ маломъ
аще сѧ въвадить волкъ в овцѣ то выносить все стадо аще не оубьють его
тако и се
аще не оубьемъ его то все ны погубить
послаша к нему гл҃ще
почто идеши ѡпѧть
поималъ еси всю дань
и не послуша ихъ игорь
и вышедше изъ града изъкоръстѣнѧ деревлене оубиша игорѧ и дружину его
бѣ бо ихъ мало
и погребенъ быс игорь
есть могила его оу искоръстѣнѧ град в деревѣхъ и до сего д҃не
вольга же бѧше в киевѣ съ сн҃мъ своимъ съ дѣтьскомъ с҃тославомъ
и кормилець его асмудъ
воевода бѣ свѣнелдъ
тоже ѡ҃ць мистишинъ
рѣша же деревлѧне
се кнѧзѧ оубихомъ рускаго
поимемъ жену его вольгу за кнѧзь свои малъ и с҃тослава
и створимъ ему якоже хощемъ
и послаша деревлѧне лучьшие мужи числомъ к҃ въ лодьи к ользѣ
и присташа подъ боричевымъ в лодьи
бѣ бо тогда вода текущи въздолѣ горы киевьския
и на подольи не сѣдѧху людье
но на горѣ градъ же бѣ киевъ идеже есть нынѣ дворъ гордѧтинъ и нифовъ
а дворъ кнѧжь бѧше в городѣ идеже есть дворъ демьстиковъ за с҃тою б҃цею
надъ горою дворъ теремныи
бѣ бо ту теремъ каменъ
и повѣдаша ѡльзѣ яко деревлѧне придоша
и возва е ѡльга к собѣ
добри гостье придоша
и рѣша деревлѧне
придохомъ кнѧгине
и реч имъ ѡльга
да гл҃те
что ради придосте сѣмо
рѣша же древлѧне
посла ны дерьвьска землѧ рькуще сице
мужа твоего оубихомъ
бѧше бо мужь твои аки волкъ восхищая и грабѧ
а наши кнѧзи добри суть иже распасли суть деревьску землю
да поиди за кнѧзь нашь за малъ
бѣ бо имѧ ему малъ кнѧзю дерьвьску
реч же имъ ѡльга
люба ми есть рѣчь ваша
оуже мнѣ мужа своего не крѣсити
но хочю вы почтити на утрия предъ людьми своими
а ныне идѣте в лодью свою
и лѧзите в лодьі величающе сѧ
азъ оутро послю по вы
вы же рьцѣте
не едемъ на конѣх
ни пѣши идемъ
но понесѣте ны в лодьѣ
и възнесуть вы в лодьи
и ѿпусти я в лодью
ѡльга же повелѣ ископати яму велику и глубоку на дворѣ теремьстѣмь внѣ града
и заоутра волга сѣдѧщи в теремѣ посла по гости
и придоша к нимъ гл҃ще
зоветь вы ѡльга на честь велику
ѡни же рѣша
не едемъ на конихъ ни на возѣхъ
понесѣте ны в лодьи
рѣша же кияне
намъ неволѧ
кнѧзь нашь убьенъ
а кнѧгини наша хоче за вашь кнѧзь
и понесоша я в лодьи
ѡни же сѣдѧху в перегъбѣх въ великихъ сустугахъ гордѧще сѧ
и принесоша я на дворъ к ользѣ
несъше вринуша е въ яму и с лодьею
приникъши ѡльга и реч имъ
добра ли вы честь
ѡни же рѣша
пущи ны игоревы смр҃ти
и повелѣ засыпати я живы
и посыпаша я
пославши ѡльга къ деревлѧномъ реч имъ
да аще мѧ просити право то пришлите мужа нарочиты да в велицѣ чти приду за вашь кнѧзь
еда не пустѧть мене людье киевьстии
се слышавше деревлѧне собраша сѧ лучьшие мужи иже дерьжаху деревьску землю и послаша по ню
деревлѧномъ же пришедъшимъ повелѣ ѡльга мовь створити рькуще сіце
измывше сѧ придите ко мнѣ
ѡни же пережьгоша истопку
и влѣзоша деревлѧне
начаша сѧ мыти
и запроша ѡ нихъ истобъку
и повелѣ зажечи я ѿ дверии
ту изгорѣша вси
и посла къ деревлѧномъ рькущи сице
се оуже иду к вамъ
да пристроите меды многи въ градѣ идеже оубисте мужа моего да поплачю сѧ надъ гробомъ его и створю трызну мужю своему
ѡни же то слышавше съвезоша
меды многи зѣло възвариша
ѡльга же поимши малы дружины легъко идущи приде къ гробу его
плака сѧ по мужи своемъ
и повелѣ людемъ своимъ съсути могилу велику
яко соспоша и повелѣ трызну творити
посемь сѣдоша деревлѧне пити
и повелѣ ѡльга ѡтрокомъ своимъ служити пред ними
рѣша деревлѧне к ользѣ
кдѣ суть дружина наша ихъже послахомъ по тѧ
ѡна же реч
идуть по мнѣ съ дружиною мужа моего
яко оупиша сѧ деревлѧне повелѣ ѡтрокомъ своимъ пити на нѧ
а сама ѿиде кромѣ
и повелѣ дружинѣ сѣчи деревлѧне
и исѣкоша ихъ ҂е҃
а ѡльга возъврати сѧ киеву и пристрои вои на прокъ ихъ
кнѧженья с҃тославлѧ
В лѣт ҂ѕ҃ у҃ н҃ д ѡльга съ сыномъ своимъ с҃тославомъ собра вои много и храбры
и иде на дерьвьску землю
изидоша деревлѧне противу
съмъшемъ сѧ ѡбѣма полкома на скупь суну копьемъ с҃тославъ деревлѧны
и копье летѣ сквозѣ оуши коневи
оудари в ноги коневи
бѣ бо дѣтескъ
и рече свѣнелдъ и асмолдъ
кнѧзь оуже почалъ
потѧгнѣте дружина по кнѧзѣ
и побѣдиша деревлѧны
деревлѧне же побѣгоша
и затвориша сѧ въ градѣхъ своих
ѡльга же устреми сѧ съ сн҃мъ своимъ
а деревлѧне затвориша сѧ въ градѣ
и борѧху сѧ крѣпко изъ града
вѣдѣху бо яко сами оубили кнѧзѧ и на что сѧ предати
и стоя ѡльга лѣто
не можаше взѧти града
и оумыслі сице
посла ко граду гл҃щи
что хочете досѣдѣти
а вси гради ваши предаша сѧ мнѣ
и яли сѧ по дань
и дѣлають нивы своя и землѣ своя
а вы хочете изъмерети гладомъ не имуче сѧ по дань
деревлѧне же рекоша
ради сѧ быхомъ яли по дань
но хощеши мьщаті мужа своего
реч же имъ ѡльга яко
азъ мьстіла оуже ѡбиду мужа своего когда придоша киеву второе и третьее когда творихъ трызну мужеви своему
а оуже не хощю мъщати
но хощю дань имати по малу
смиривши сѧ с вами поиду ѡпѧть
рекоша же деревлѧне
што хощеши оу насъ
ради даемъ медомь и скорою
ѡна же рече имъ
нынѣ оу васъ нѣс меду ни скоры
но мало оу васъ прошю
даите ми ѿ двора по г҃ голуби да г҃ воробьи
азъ бо не хощю тѧжьки дани възложити якоже и мужь мои
сего прошю оу васъ мало
вы бо есте изънемогли в садѣ
да сего оу васъ прошю мала
деревлѧне же ради бывше и собраша ѿ двора по г҃ голуби и по г҃ воробьи
и послаша к ользѣ с поклономъ
вольга же реч имъ
се оуже есть покорили сѧ мнѣ и моему дѣтѧти
а идѣте въ градъ
и приду въ градо сь
и деревлѧне же ради бывше внидоша въ градъ
и повѣдаша людемъ
и ѡбрадоваша сѧ людье въ градѣ
волга же раздая воемъ по голуби комуждо а другимъ по воробьеви
и повелѣ комуждо голуби и къ воробьеви привѧзывати цѣрь ѡбертывающе въ платки малы нитъкою поверзывающе къ коемуждо ихъ
и повелѣ ѡльга яко смерче сѧ пустити голуби и воробьи воемъ своимъ
голуби же и воробьеве полетѣша въ гнѣзда своя ѡви въ голубники врабьѣве жи подъ стрѣхи
и тако възгараху сѧ голубьници ѡво клѣти ѡво вежѣ ѡво ли ѡдрины
и не бѣ двора идеже не горѧще
и не бѣ льзѣ гасити
вси бо двори възгорѣша сѧ
и побѣгоша людье изъ града
и повелѣ ѡльга воемъ своимъ имати е яко взѧ градъ и пожьже и
старѣишины же града изънима и прочая люди
ѡвыхъ изби
а другия работѣ предасть мужемъ своимъ
а прокъ их стави платити дань
и възложиша на нѧ дань тѧжьку
в҃ части дани идета киеву а третьяя вышегоруду к ользѣ
бѣ бо вышегородъ градъ вользинъ
и иде вольга по дерьвьстѣи земли съ сн҃мъ своимъ и съ дружиною оуставлѧющи оуставы и оуроки
суть становища еѣ и ловища
и приде въ градъ свои киевъ съ сн҃мъ своимъ с҃тославомъ
и пребывши лѣто едино
В лѣт ҂ѕ҃ у҃ н҃ е иде вольга новугороду
и оустави по мьстѣ повосты и дани и по лузѣ ѡброки и дани
и сани ее стоять въ плесковѣ и до сего д҃не
и по днѣпру перевѣсища и по деснѣ
и есть село ее ѡльжичи и доселе
и изрѧдивши възрати сѧ къ с҃ну своему киеву
и пребываше с нимъ въ любъви
В лѣт ҂ѕ҃ у҃ н҃ ѕ
В лѣт ҂ѕ҃ у҃ н҃ з
В лѣт ҂ѕ҃ у҃ н҃ и
В лѣт ҂ѕ҃ у҃ н҃ ѳ
В лѣт ҂ѕ҃ у҃ ѯ҃
В лѣт ҂ѕ҃ у҃ ѯ҃ а
В лѣт ҂ѕ҃ у҃ ѯ҃ в
В лѣт ҂ѕ҃ у҃ ѯ҃ г Иде ѡльга въ греки
и приде ц҃рюгороду
бѣ тогда ц҃рь имѧнемь цѣмьскии
и приде к нему ѡльга
и видѣвъ ю добру сущю зѣло лицемъ и смыслену оудививъ сѧ ц҃рь разуму ея бесѣдова к неи и рекъ еи
подобна еси црт҃вти въ град с нами
ѡна же разумѣвши реч ко ц҃рю
азъ погана есмь
да аще мѧ хощеши крсти то крст мѧ самъ
аще ли то не кр҃щю сѧ
и кртси ю црь с пт҃архмъ
просвѣщена же бывши радоваше сѧ д҃шею и тѣломъ
и пооучи ю патреархъ ѡ вѣрѣ
реч еи
блгсна ты в руских яко возлюби свѣтъ а тьму ѡстави
блглсвти тѧ хотѧть свне рустии в послѣднии родъ внукъ твоих
и заповѣда еи ѡ црк҃внмь оуставѣ ѡ млтвѣ и ѡ постѣ ѡ млтсни и ѡ въздержаньи тѣла чиста
ѡна же поклонивши главу стояше аки губа напаяема внимающи оученья поклонивши сѧ пт҃рарху гл҃щи
мл҃твами твоими вл҃дко да схранена буду ѿ сѣти неприязньны
бѣ же речно имѧ еи во кр҃щньи ѡлена якоже и древнѧя цр҃цѧ м҃ти великаго костѧнтина
блгсви ю пт҃рархъ
и ѿпусти ю
и по кр҃щньи возва ю ц҃рь
и рече еи
хощю тѧ пояти собѣ женѣ
ѡна же реч
како хочеши мѧ пояти крсть мѧ самъ и нарекъ мѧ тъщерью
а хсеянехъ того нѣс закона
а ты самъ вѣси
и реч црь
переклюкала мѧ еси ольга
и дасть еи дары многи злато и сребро паволоки и съсуды различныя
и ѿпусти ю нарекъ ю дъщерью собѣ
ѡна же хотѧщи домови приде къ патреарху блгсвнья просѧщи на домъ
и реч ему
людье мои пагани и с҃нъ мои
да бы мѧ б҃ъ съблюлъ ѿ всѧкого зла
и реч пт҃рархъ
чадо вѣрное во кр҃та крстила сѧ еси
и во крста ѡблече сѧ
хсъ имать схранити тѧ якоже схрани еноха в первыя роды
и потомъ ноя в ковчезѣ
аврама ѿ авимелеха
лота ѿ содомлѧнъ
моисѣя ѿ фараѡна
двда ѿ саоула.
г҃ ѡтроци ѿ пещи
данила ѿ звѣрии
тако и тѧ избавить ѿ неприязни и ѿ сѣтии его
блвси ю патреархъ
и иде с миромъ въ свою зелмю
и приде киеву
се же быс якоже при соломанѣ
приде цр҃ца ефиѡпьская к соломану слышати хотѧщи прм҃дрти соломани
и многу мдсрть видѣ и знамѧнья
тако же и си бл҃жная ѡльга искаше доброѣ мдсрти б҃жьи
но ѡна члвсчки
а си б҃жья
ищющи бо мдсрти ѡбрѧщють
прмдрсть на исходищихъ поет сѧ
на путехъ же деръзновенье водить
на краихъ же забральныхъ проповѣдаеть
во вратѣхъ же градныхъ дерзающи гл҃ть
елико бо лѣтъ злобиви держат сѧ по правду
си бо ѿ възраста бл҃жная ѡльга искаше мдрстью
все въ свѣтѣ семь
налѣзе бисеръ многоцѣньныхъ еже есть хссъ
реч бо соломанъ
желанье блгв҃рнхъ наслаженьи д҃шю
и приложиши въ ср҃це твое в разумъ
азъ любѧщая мѧ люблю
и ищющии мене ѡбрѧщють мѧ
гсь реч
приходѧщая ко мнѣ не иженуть вонъ
си же ѡльга приде киеву
и присла к неи ц҃рь гречьскии гл҃ѧ яко
много дарихъ тѧ
ты бо гл҃ше ко мнѣ яко
аще возъвращю сѧ в русь многи дары прислю ти челѧдь воскъ и скъру и вои в помощь
ѿвѣщавши ѡльга и реч къ сломъ
аще ты рьци такоже постоиши оу мене в почаинѣ якоже азъ в сюду то тогда ти дамь
и ѿпусти слы съ рекъши
живѧше же ѡльга съ с҃нмъ своимъ с҃тославомъ
и оучашеть и м҃ти крстит сиѧ
и не.бѣжаше того
ни оуши приимати
но аще кто хотѧше крстити сѧ не бранѧху но ругаху сѧ тому
невѣрнымъ бо вѣра хреяньска оуродьство есть
не смыслиша бо ни разумѣша во тьмѣ ходѧщии
и не вѣдѧть славы гнсѧ
ѡдобьлѣша бо ср҃ца ихъ
оушима тѧжько слышати ѡчима видѣти
реч бо соломанъ
дѣлатели нечстивыхъ дѣлатель ѿ разума
понеже звахъ вы и не послушасте мене прострохъ словеса
и не внимасте
но ѿмѣтасте моя свѣты
моихъ же ѡбличении не внимасте
възненавидѣша бо прмдрсть
а страха гснѧ не изволиша ни хотѧху моихъ внимати свѣтъ
подражаху же мои ѡбличенья
якоже бо ѡльга часто га҃шеть
азъ с҃ну мои б҃а познахъ
и радую сѧ
аще ты познаеши и радовати сѧ почнешь
ѡнъ же не внимаше того г҃лѧ
како азъ хочю инъ законъ прияти единъ
а дружина сему смѣяти сѧ начнуть
ѡна же нарече ему
аще ты кртсиши сѧ вси имуть тоже створити
ѡн же не послуша мт҃ре
творѧше норовы поганьския не вѣдыи аще кто мрте не послушаеть в бѣду впадаеть
якоже реч
аще кто ѿца ли мт҃ре не послушаеть но см҃рть прииметь
се же к тому гнѣваше сѧ на мт҃рь
соломанъ бо реч
кака и злыя приемлеть собѣ досаженье
ѡбличая нчств поречеть тобе
ѡбличенья бо нечствмъ мзолье суть
не ѡбычаи злыхъ да не възненавидить тебе
но ѡбаче любѧше ѡльга с҃на своего с҃тослава рькущи
волѧ б҃жья да будеть
аще б҃ъ хощеть помиловати род моего и землѣ рускиѣ да възложить имъ н ср҃це ѡбратити с къ б҃у якоже и мнѣ б҃ъ дарова
и се рекши молѧше сѧ за с҃на и за люди по всѧ нощи и д҃ни кормѧщи с҃на своего до мужьства его и до взрас.та его
В лѣт ҂ѕ҃ у҃ ѯ҃ д
В лѣт ҂ѕ҃ у҃ ѯ҃ е
В лѣто ҂ѕ҃ у҃ ѯ҃ ѕ
В лѣт ҂ѕ҃ у҃ ѯ҃ з
В лѣт ҂ѕ҃ у҃ ѯ҃ и
В лѣт ҂ѕ҃ ѯ҃ ѳ
В лѣт ҂ѕ҃ у҃ о҃
В лѣт ҂ѕ҃ у҃ о҃ а
В лѣт ҂ѕ҃ у҃ о҃ в Кнѧзю с҃тославу възрастъшю и възмужавшю нача вои совкуплѧти многи и храбры
и легъко ходѧ аки пардусъ воины многи творѧше ходѧ
возъ по собѣ не возѧше ни котьла ни мѧсъ варѧ
но по тонку изрѣзавъ конину ли звѣрину ли или говѧдину на оуглех испекъ ядѧху
ни шатра имѧше
но подъкладъ пославъ и сѣдло в головахъ
такоже и прочии вои его вси бѧх
посылаше къ странамъ г҃лѧ
хочю на вы ити
и иде на ѡку рѣку и на волгу
и налѣзе вѧтичи
и реч вѧтичемъ
кому дань даете
ѡни же рѣша
козаромъ по щьлѧгу и ѿ рала даемъ
В лѣт ҂ѕ҃ у҃ Иде с҃тославъ на козары
слышавше же козари изидша противу съ кнѧземъ своимъ каганомъ
и съступиша с битъ
ѡ бивши брани
ѡдолѣ с҃тославъ козаромъ
и град ихъ и бѣлу вежю взѧ
ясы побѣди и касогы
В лѣт ҂ѕ҃ у҃ о҃ д Вѧтичи побѣди стославъ
и дань на нихъ възложи
В лѣт ҂ѕ҃ у҃ о҃ е Иде с҃тославъ на дунаи и на болгары
бившемъ сѧ ѡбоимъ ѡдолѣ с҃тославъ болгаромъ
и взѧ городъ п҃ по дунаеви
сѣде кнѧжа ту в переяславци емлѧ дань на грьцѣх
В лѣт ҂ѕ҃ у҃ о҃ ѕ Придоша печенѣзи на руску землю первое
а с҃тославъ бѧше переяславци
и затвори сѧ волга въ градѣ со оунуки своими ярополкомъ и ѡльгомъ и володимеромъ въ градѣ киевѣ
и ѡступиша градъ в силѣ велицѣ
бещислено множьство ѡколо града
и не бѣ льзѣ изъ града вылѣсти ни вѣсти послати
изнемогаху же людье гладомъ и водою
собравше сѧ людье ѡноя страны днѣпра в лодьяхъ ѡб ону страну стояху
и не бѣ льзѣ внити в киевъ и ни единому ихъ ни изъ града к онѣмъ
въстужіша людье въ градѣ
и рѣша
не ли кого иже бы моглъ на ѡну страну доити
и реч имъ
аще кто не приступить с утра предати сѧ имамъ печенѣгомъ
и реч единъ ѡтрокъ
азъ преиду
и рѣша
иди
ѡн же изиде изъ града с уздою
и ристаша сквозѣ печенѣги гл҃ѧ
не видѣ ли конѧ никтоже
бѣ бо оумѣя печенѣжьски
и мнѧхуть и своего
яко приближи сѧ к рѣцѣ сверга порты
суну сѧ въ днѣпръ и побреде
видѣвше же печенѣзи оустремиша сѧ на нь стрѣлѧюще его
и не могоша ему ничтоже створити
ѡни же видѣвше с оноя страны и приѣхаша в лодьи противу ему
и взѧша и в лодью
и прівезоша и къ дружинѣ
и реч имъ
аще не путе заоутра къ городу предати с хотѧть людье печенѣгомъ
реч же воевода ихъ имѧнемъ прѣтичь
подъступимъ заоутра в лодьях
и попадше кнѧгиню и кнѧжичѣ оумчимъ на сю страну
аще ли сего не створимъ погубити ны имать с҃тославъ
яко быс заоутра всѣдъше в лодью протиоу свѣту и въструбиша вельми
и людье въ градѣ кликнуша
печенѣзи же мнѣша кнѧзѧ пришедша
побѣгоша разно ѿ града
и изиде ѡльга со оунуки и с людми к лодьѣ
видѣвъ же се кнѧзь печенѣжьскии възрати сѧ единъ къ воеводѣ прѣтичю
и реч
кто се приде
и реч ему
лодья ѡноя страны
и реч кнѧзь печенѣжьскии
а ты кнѧзь ли еси
ѡнъ же реч
азъ есмь мужь его
и пришелъ есмь въ сторожех
по мнѣ идеть полкъ со кнѧземъ бе щисла множьство
се же реч грозѧ имъ
реч же кнѧзь печенѣжьскии къ прѣтичю
буди ми другъ
ѡнъ же реч
тако створю
и подаста руку межю собою
и въдасть печенѣжьскии кнѧзь прѣтичю конь саблю стрѣлы
ѡнъ же дасть ему бронѣ щитъ мечь
ѿступища печенѣзи ѿ града
и не бѧше льзѣ конѧ напоити
на лыбеди печенѣзи
и послаша кияне къ с҃тославу гл҃ще
ты кнѧже чюжея земли ищеши и блюдеши
а своея сѧ ѡхабивъ
малы бо насъ не взѧша печенѣзи мт҃рь твою и дѣти твои
аще не поидеши ни ѡбраниши насъ да паки ны возмуть
аще ти не жаль ѡчины своея ни мт҃ре стары суща и дѣтии своих
то слышавъ с҃тославъ вборзѣ всѣде на конѣ съ дружиною своею
и приде киеву
цѣлова мт҃рь свою и дѣти своя
и съжали сѧ ѡ бывшемъ ѿ печенѣгъ
и собра вои
и прогна печенѣги в поли
и быс миръ
В лѣт ѕ҃ у҃ о҃ з Реч с҃тославъ къ мт҃ри своеи и къ болѧромъ своимъ
не любо ми есть в киевѣ быти
хочю жити с переяславци в дунаи
яко то есть середа в земли моеи
яко ту всѧ бл҃гая сходѧт сѧ
ѿ грекъ злато паволоки вина ѡвощеве розноличныя
и щехъ же из урогъ сребро и комони
из руси же скора и воскъ медъ и челѧд
реч ему волга
видиши мѧ болное сущю
камо хощеши ѿ мене ити
бѣ бо разболѣла сѧ оуже
реч же ему
погребъ мѧ иди же яможе хочеши
по трех дн҃хъ оумре ѡльга
и плака сѧ по неи с҃нъ ея и внуци ея и людье вси плачемъ великомь
несоша и погребоша и на мѣстѣ
И бо заповѣдала ѡльга
не творите трызны над собою
бѣ бо имущи презвутеръ
сеи похорони блж҃ную ѡльгу
си быс предътекущия кртсьяньстѣи земли аки деньица предъ слн҃цмь и акі зорѧ предъ свѣтомъ
си бо сьѧше аки луна в нощи
тако и си в невѣрныхъ члв҃цхъ свѣтѧще сѧ аки бисеръ в калѣ
кальни бо бѣша грѣх не ѡмовени крщ҃нмь ст҃мь
си бо ѡмы сѧ купѣлью с҃тою
и совлече сѧ грѣховною ѡдеже въ ветхаго чл҃вка адама
и въ новыи адамъ ѡблече сѧ еже есть хсъ
мы же рцѣмъ к неи
ради сѧ руское познанье къ б҃у
начатокъ примиренью примиренью быхомъ
си первое вниде в цртсво нбсное ѿ руси
сию бо хвалѧт рустие сн҃ве аки началницю
ибо по смр҃ти молѧше б҃а за русь
првд҃нхъ бо д҃ша не оумирают
якоже реч соломанъ
похвала прв҃днму
възвеселѧт сѧ людье
бссмртье бо есть памѧть его
яко ѿ б҃а познавает сѧ и ѿ чл҃вкъ
се бо вси чл҃вци прославлѧють видѧща лѧжащая в тѣлѣ на многа лѣт
реч бо прр҃къ
прославлѧющая мѧ прославлю
ѡ сѧковых бо дв҃дъ гл҃ше
в памѧт првд҃нкъ будеть
ѿ слуха зла не оубоит сѧ
готово ср҃це его оуповати гса
оутверди сѧ ср҃це его
и не подвижет сѧ
соломанъ бо реч
првд҃нци въ вѣки жиоуть
и ѿ гса мьзда имь есть
и строенье ѿ вышнѧго
сего рад приимуть ц҃рствие красотѣ и вѣнець добротѣ ѿ руки гснѧ
яко десницею покрыеть я
и мышцею защитить я
защитить бо есть сию блж҃ну вольгу ѿ противника и супостата дьявола
В лѣт ҂ѕ҃ у҃ о҃ и Ст҃ославъ посади ярополка в киевѣ
а ѡльга в деревѣхъ
в се же времѧ придоша людье нооугородьстии просѧще кнѧзѧ собѣ
аще не поидете к намъ то налѣземъ кнѧзѧ собѣ
и реч к нимъ с҃тославъ
а бы ношелъ кто к вамъ
и ѿпрѣ сѧ ярополкъ и ѡлегъ
и реч добрынѧ
просите володимера
володимеръ бо бѣ ѿ малуши ключницѣ ѡльзины
сестра же бѣ добрынѧ
ѡ҃ць же бѣ има малък любечанинъ
бѣ добрына оуи володимеру
и рѣша нооугородьци с҃тославу
въдаи ны володимера
ѡнъ же реч имъ
вото вы есть
и пояша нооугородьци володимера к собѣ
и иде володимиръ съ брыною воемь своимь нооугороду
а с҃тославъ переяславьцю
В лѣт ҂ѕ҃ у҃ о҃ ѳ Приде с҃тославъ в переяславець
и затвориша сѧ болгаре въ градѣ
и излѣзоша болгаре на сѣчю противу с҃тославу
и быс сѣча велика
и ѡдалаху болъгаре
и реч с҃тославъ воемъ своимъ
оуже намъ сде пасти
потѧгнемъ мужьски братья и дружино
и къ вечеру ѡдолѣ с҃тославъ
и взѧ градъ копьемъ
и посла къ грекомъ гл҃ѧ
хочю на вы ити взѧти градъ вашь яко и сеи
и рѣша грьци
мы недужи противу вамъ стати
но возми дань на насъ и на дружину свою
и повѣжьте ны колько васъ
да вдамы по числу на главы
се же рѣша грьци льстѧче подъ русью
и реч имъ с҃тославъ
есть насъ к҃ тысѧщь
и приреч имъ с҃тославъ
есть насъ к҃ тысѧщь
и приреч і҃ тысѧщь
бѣ бо руси і҃ тысѧщь
то и пристроиша грьци р҃ тысѧщь на стослава
и не даша дани
и поиде с҃тославъ на греки
и изидоша противу руси
видѣвше же русь оубояша сѧ зѣло множьства вои
и реч с҃тославъ
оуже намъ нѣкамо сѧ дѣти
волею и неволею стати противу
да не посрамимъ землѣ рускіѣ
но лѧжемъ костьми
мертвы ибо срама не имамъ
аще ли побѣгнемъ срамъ имамъ
и не имамъ оубѣжати
но станемъ крѣпко
азъ же предъ вами поиду
аще моя глава лѧжеть то промыслите собою
и рѣша вои
идеже глава твоя ту и свои главы сложимъ
и исполчиша с русь
и быс сѣча велика
и ѡдолѣ с҃тославъ
и бѣжаша грьци
и поиде с҃тославъ ко граду воюя и грады разбивая яже стоя и до днешнѧго д҃не
и созва ц҃рь болѧре своя в полату
и реч имъ
што створимъ
яко не можемъ противу ему стати
и рѣша ему болѧре
посли к нему дары
искусимъ и
любьзнивъ ли есть злату ли павокамъ
и посла к нему злато и паволоки и мужа м҃дра
рѣша ему
глѧдаи взора и лица его и смысла его
ѡнъ же вземъ дары приде къ с҃тославу
повѣдаша с҃тославу яко придоша грьци с поклономъ
и реч
въведѣте я сѣмо
придоша
и поклониша с ему
положиша пред нимъ злато и паволоки
и реч ст҃ославъ кромѣ зрѧ ѡтрокомъ своимъ
схороните
ѡни же придоша ко ц҃рю
и созва ц҃рь болѧры
рѣша же послании яко
придохомъ к нему
и вдахомъ дары
и не зрѣ на нѧ
и повелѣ схоронити
и реч едінъ
искуси и еще
посли ему ѡружье
ѡни же послуша его
и послаша ему мечь и ино ѡружье
и принесоша к нему
ѡнъ же приимъ нача хвалити и любити
и цѣлова ц҃рѧ
придоша ѡпѧть ко ц҃рю
и повѣдаша ему всѧ бывшая
и рѣша болѧре
лютъ се мужь хоче быти яко имѣнья не брежеть а ѡружье емлеть
ими сѧ по дань
и посла ц҃рь гл҃ѧ сице
не ходи къ граду
возми дань еже хощеши
за маломъ бо бѣ не дошелъ ц҃рѧград
ибо даша ему дань
имашеть же и за оубьеныя гл҃ѧ яко род его возметь
взѧ же и дары многы
и възрати сѧ в переяславець с похволою великою
видѣв же мало дружины своея реч в собѣ
еда како прельстивше изъбьють дружину мою и мене
бѣша бо многи погибли на полку
и реч
поиду в русь
приведу боле дружинъ
и посла слы ко цр҃ви въ деревьстрѣ бо бѣ ту ц҃рь рька сице
хочю имѣти миръ с тобо твердъ и любовь
се же слышавъ радъ быс
и посла к нему дары больша первых
с҃тославъ же прия дары
и поча думати съ дружиною своею рька сице
аще не створимъ мира со цр҃мъ а увѣсть ц҃рь яко мало насъ есть пришедше ѡступѧть ны въ градѣ
а руска землѧ далеча
а печенѣзи с нами ратьни
а кто ны поможеть
но створимъ миръ со цр҃мъ
се бо ны сѧ по дань яли
и то буди доволно намъ
аще ли почнеть не оуправлѧти дани да из нова из руси совкупивше вои оумножавши поидемъ ц҃рюгороду
люба быс рѣчь си дружинѣ
и послаша лѣпшиѣ мужи ко цр҃ви
и придоша въ деревъстръ
и повѣдаша цр҃ви
ц҃рь же наоутрия призва я
и реч ц҃рь
да гл҃ть сли рустии
ѡни же рѣша
тако гл҃ть кнѧзь нашь
хочю имѣти любовь со цр҃мъ гречьскимъ свершеную прочая всѧ лѣт
ц҃рь же радъ быс
повелѣ писцю писати всѧ рѣчи с҃тославлѣ на харатью
нача гл҃ти солъ всѧ рѣчи
и нача писець писець писати гл҃а сице
равно другаго свѣщанья бывшаго при с҃тославѣ велицѣмь кнѧзи рустѣмь и при свѣналъдѣ писано при фефелѣ синкелѣ и к ивану нарицаемому цѣмьскию ц҃рю гречьскому въ дерестрѣ мцса июлѧ въ д҃і индикта
В лѣт ҂ѕ҃ у҃ о҃ ѳ Азъ с҃тославъ кнѧзь рускии якоже клѧхъ сѧ и оутвержаю на свѣщаньѣ семь роту свою
хочю имѣти миръ и свершену любовь со всѧкомь и великимь цр҃мъ гречьскимъ съ васильемъ и костѧнтиномъ и съ б҃одохновеными ц҃рі и со всѣми людьми вашими и иже суть подо мною русь болѧре и прочии до конца вѣка
яко николиже помышлю на страну вашю ни сбираю вои ни языка ни иного приведу на страну вашю и елико есть подъ властью гречьскою ни на власть корсуньскую и елико есть городовъ ихъ ни на страну болгарьску
да аще инъ кто помыслить на страну вашю да и азъ буду противенъ ему и борю сѧ с нимъ якоже клѧхъ сѧ ко ц҃рмъ гречьскимъ и со мною болѧре и русь всѧ да схранимъ правая съвѣщанья
аще ли ѡ тѣхъ самѣхъ прежереченыхъ съхранимъ азъ же и со мною и подо мною да имѣемъ клѧтву ѿ б҃а въ его же вѣруемъ в перуна и въ волоса скотья б҃а
и да будемъ колоти яко золото
и своимъ ѡружьемь да исѣчени будемъ
се же имѣите во истину якоже створих нынѣ къ вамъ написахомъ на харатьи сеи и своими печатьми запечатахомъ
створив же миръ с҃тославъ съ греки поиде в лодьях къ порогомъ
и реч ему воевода ѡтень свѣнделъ
поиді кнѧже на конихъ ѡколо
стоять бо печенѣзи в порозѣх
и не послуша его
поиде в лодьяхъ
и послаша переяславци къ печенѣгомъ гл҃ще
се идеть вы стославъ в русь вземъ имѣнье много оу грекъ и полонъ бещисленъ съ малыми дружины
слышавше же се печенизи заступиша пороги
и приде с҃тославъ къ порогомъ
и не бѣ льзѣ проити порогъ
и ста зимовати в бѣлобережьи
и не бѣ оу них брашна оуже
и бѣ гладъ великъ яко по полугрівнѣ глава конѧча
и зимова с҃тославъ ту
веснѣ же приспѣвъши В лѣт ҂ѕ҃ у҃ п҃ Поиде с҃тославъ в пороги
и нападе на нь курѧ кнѧзь печенѣжьскии
и оубиша с҃тослава
взѧша главу его
и во лбѣ его съдѣлаша чашю ѡковаше лобъ его
и пьяху по немь
свѣналдъ же приде кіеву къ ярополку
и всѣх лѣтъ кнѧженья с҃тославлѧ лѣт к҃ и и҃
В лѣт ҂ѕ҃ у҃ п҃ а Нача кнѧжити ярополкъ
В лѣт ҂ѕ҃ у҃ п҃ в
В лѣт ҂ѕ҃ у҃ п҃ г Ловъ дѣюще свѣналдичю именемъ лютъ ишедъ бо ис киева гна по звѣри в лѣсѣ
и оузрѣ и ѡлегъ
и реч
кто се есть
и рѣша ему
свѣналдичь
и заѣхавъ уби и
бѣ бо ловы дѣя ѡлегъ
и ѡ то быс мю ими ненависть ярополку на ѡльга
и молвѧше всегда ярополку свѣналдъ
поиди на братъ свои
и прими волость его
хотѧ ѿмьстити с҃ну своему
В лѣт ҂ѕ҃ у҃ п҃ д
В лѣт ҂ѕ҃ у҃ п҃ е Поиди ярополкъ на ѡлга брата своего на деревьску землю
и изиде противу его ѡлегъ
и вполчита сѧ ратившема сѧ полкома
побѣди ярополкъ ѡльга
побѣгъшю же ѡльгу с вои с вои своими въ градъ рекомыи вручии бѧше чересъ гроблю мостъ ко вратотомъ граднымъ
тѣснѧче сѧ другъ друга пихаху въ гроблю
и спехнуша ѡльга с мосту в дебрь
падаху людье мнози
и оудавиша кони чл҃вци
и въшедъ ярополкъ въ градъ ѡльговъ перея власть его и посла искатъ брата своего
искавъше его не ѡбрѣтоша
и реч единъ деревлѧнинъ
азъ видѣхъ яко вчера спехнуша с мосту
и посла ярополкъ искатъ брата
и влачиша трупье изъ гробли ѿ оутра и до полуд҃не
и налѣзоша и ѡльга высподи трупья
внесоша и и положиша и на коврѣ
и приде ярополкъ
надъ немъ плака сѧ
вижь сего ты еже еси хотѣлъ
и погребоша ѡльга на мѣстѣ оу города вручога
и есть могила его и до сего д҃не оу вручего
и прия власть его ярополкъ
оу ярополка же жена грекини бѣ
и бѧше была черницею
бѣ бо привелъ ѡц҃ь его с҃тославъ
и вда ю за ярополка красоты ради лица ея
слышав же се володимъръ в новѣгородѣ яко ярополкъ оуби ѡльга оубояв сѧ бѣжа за море
а ярополкъ посадники своя посади в новѣгородѣ
и бѣ володѣя единъ в руси
В лѣт ҂ѕ҃ у҃ п҃ ѕ
В лѣт ҂ѕ҃ у҃ п҃ з
В лѣт ҂ѕ҃ у҃ п҃ и Приде володимиръ съ варѧги нооугороду
и реч посадникомъ ярополчимъ
идѣте къ брату моему
и рцѣте ему
володимеръ ти иде на тѧ
пристраваи сѧ противу битъ сѧ
и сѣде в новѣгородѣ
и посла ко рогъволоду полотьску гл҃ѧ
хочю пояти тъчерь твою собѣ женѣ
ѡнъ же реч тъчери своеи
хочеши ли за володимера
ѡно же реч
не хочю розути робичича
но ярополка хочю
бѣ бо рогъволодъ прішелъ и заморья
имѧше власть свою в полотьскѣ
а туры туровѣ
ѿ негоже и туровци прозвшаа сѧ
и придоша ѡтроци володимерови
и повѣдаша ему всю рѣчь рогънѣдину и дъчерь рогъволожю кнѧзѧ полотьскаго
володимеръ же собра вои многи варѧги и словѣни чюдь и кривичи
и поиде на рогъволода
в се же времѧ рогънѣдь вести за ярополка
и приде володимеръ на полотескъ
и оуби рогъволода и с҃на его два
и дъчерь его поя женѣ
и поиде на ярополка
и приде володимеръ киеву съ вои многи
и не може ярополкъ стати противу
и затвори сѧ киевѣ с людми своими и съ блудомъ
стояше володимеръ ѡбрыв сѧ на дорогожичи межю дорогожичемъ и капичемъ
и есть ровъ и до сего дне
володимеръ же посла къ блуду воеводѣ ярополчю съ лестью гл҃ѧ
поприяи ми
аще оубью брата своего имѣти тѧ хочю во ѡ҃ца мѣсто
и многу честь возьмешь ѿ мене
не язъ бо почалъ братью бити но ѡнъ
азъ же того оубоявъ сѧ придохъ на нь
и реч блудъ къ посломъ володимеримь
азъ буду тобѣ в ср҃це и въ приязньство
ѡ злая лесть члвчска
якоже дв҃дъ гл҃ть
ядыи хлѣбъ мои възвеличилъ есть на мѧ лесть
се бо лукавьствоваше на кнѧзѧ своего лестью
и паки языки своими льстѧху сѧ
суди имъ б҃е да ѿпадуть ѿ мыслии своих
по множьству нечестья ихъ изрѣнья их яко прогнѣваша тѧ гси
и пакі то.же реч дв҃дъ
мужь въ крови льстивъ не припловить днии своих
се есть свѣтъ золъ иже свѣщевають на кровопролитье
то суть неистовии иже приемше ѿ кнѧзѧ или ѿ гѡспдсна своего честь ли дары ти мыслѧть ѡ главѣ кнѧзѧ своего на пагубленье
горьше суть бѣсовъ таковии
се бо быс повиненъ крови тои
се бо блудъ затвори сѧ съ ярополкомъ льстѧ ему
слаше къ володимеру часто велѧ ему пристрѧпати къ граду бранью а самъ мыслѧ оубити ярополка
гражены же не бѣ льзѣ оубити его
блудъ же не възмогъ како бы погубити и замысли лестью велѧ ему излазити на брань изъ града
льстѧче же блудъ ярополку
кияне слют сѧ къ володимеру гл҃юще
приступаи къ граду яко предамы ти ярополка
побѣгни за градъ
и послуша его ярополкъ
изъбѣгъ пред нимъ затвори сѧ въ градѣ родьни на оусть рѣки
а володимеръ вниде в киевъ
и ѡсѣде ярополка в роднѣ
и бѣ гладъ великъ в немь
есть притча и до сего д҃не
бѣда аки в роднѣ
и реч блудъ ярополку
видиши колько воин у брат твоего
нама ихъ не перебороботи
твори миръ съ братомъ своимъ
льстѧ подъ нимъ се реч
и реч ярополкъ
такъ буд
и посла блудъ къ володимеру сице гл҃ѧ яко
сбысть сѧ мысль твоя
яко пріведу к тобѣ ярополка и пристрои оубити и
и володимеръ же то слышавъ въшедъ въ дворъ теремныи ѡтень ѡ немже преже сказахомъ сѣде ту съ дружиною своею
и реч блудъ ярополку
поиди къ брату своему
и рьч ему
что ми ни вдаси то язъ прииму
поиде же ярополкъ
реч же ему варѧжько
не ходи кнѧже
оубьють тѧ
побѣгни в печенѣги
и приведеши ми
и не послуша его
и приде ярополкъ къ володимеру
яко полѣзе въ двери и подъяста и два варѧга мечьми подъ пазусѣ
блудъ же затвори двери
и не да по немъ ити своимъ
и тако оубьенъ быс ярополкъ
бѣжа съ двора в печенѣги
и ѡдва приваби и заходивъ к нему ротѣ
володимеръ же залеже жену братьню грекиню
и бѣ непраздна
ѿ нея же роди сѧ с҃тополкъ
ѿ грѣховьнаго бо корени золъ плодъ бываеть
понеже бѣ была м҃ти его черницею
а второе володимеръ залеже ю не по браку
прелюбодѣи быс оубо
тѣмь и ѡц҃ь его не любѧше
бѣ бо ѿ двою ѡц҃ю ѿ ярополка и ѿ володимера
посемь рѣша варѧзи володимеру
се града нашь
и мы прияхомъ е
да хочемъ имати ѡкупъ на них по. в҃ гривнѣ ѿ чл҃вка
и реч имъ володмеръ
пождѣте да же вы куны сберуть за мцсь
ждаша за мѣсѧць
и не дасть имь
и рѣша варѧзи
сольстилъ еси нами
да покажи ны путь въ греки
ѡнъ же реч имъ
идѣте
и избра ѿ нихъ мужи добры смыслены и добры
и раздая имъ грады
прочии же идоша ц҃рюграду въ греки
и посла пред ними слы гл҃ѧ сице
ц҃рю се идуть к тебѣ варѧзи
не мози их держати въ градѣ
ѡли то створѧть ти зло яко и сде
но расточи я разно
а сѣмо не пущаи ни единого
и нача кнѧжити володимеръ въ киевѣ единъ
и постави кумиры на холму внѣ двора теремнаго перуна древѧна а главу его сребрену а оусъ златъ и хърса дажьб҃а и стриб҃а и симарьгла и мокошь
жрѧху имъ наричюще я б҃ы
привожаху с҃ны своя и дъщери
и жрѧху бѣсомъ
ѡсквернѧху землю теребами своими
и ѡскверни сѧ кровьми землѧ руска и холмо тъ
но прбл҃гии б҃ъ не хотѧ смр҃ти грѣшникомъ на томъ холмѣ ныне цр҃ки стоить
ст҃го василья етсь
-коже послѣди скажемъ
мы же на преднее възратим сѧ
володимеръ же посади добрыну оуя своего в новѣгородѣ
и пришедъ добрына нооугороду постави кумира надъ рѣкою волховомъ
и жрѧху ему людье нооугородьстіи аки б҃у
и бѣ же володимеръ побѣженъ похотью женьскою
и быша ему водимыя рогънѣдь юже посади на лыбеди идеже ныне стоить сельце предъславино ѿ неяже роди д҃ с҃ны изеслава мьстислава ярослава всеволода а в҃ тчери
ѿ грекинѣ с҃тополка
ѿ чехинѣ вышеслава
а ѿ другоѣ с҃тослава и мьстислава
а ѿ болгарыни бориса и глѣба
а наложьниць бѣ оу него т҃ вышегородѣ
а. т҃ в болгарѣх
а. с҃ на берестовѣ в селци еже зооуть ныне берестовое
и бѣ несытъ блуда приводѧ к собѣ мужьски жены и дв҃цѣ растьлѧя
бѣ бо женолюбець якоже и соломанъ
бѣ бо рече оу соломана женъ. ѱ҃ а наложниць. т҃
мудръ же бѣ
а на конець погибе
се же бѣ невѣголосъ
а на конець ѡбрѣте спснье
велии г҃ь
и велья крѣпость его
и разуму его нѣс конца
зло бо есть женьская прелесть
якоже рече соломанъ покаяв сѧ ѡ женах
не вънимаи злѣ женѣ
медъ бо каплеть ѿ оустъ ея жены любодѣици
во времѧ наслажаеть твои гортань
послѣди же горчае золчи
ѡбрѧщють прилѣплѧюще сѧ еи смр҃ть въ вадъ
на пути въ животьныя не находить
блудная же теченья ея не бл҃горазумна
се же рече соломанъ о прелюбодѣицах
ѡ добрыхъ женах реч
драгъши есть каменья многоцѣньна
радует сѧ ѡ неи мьжь ея
дѣеть бо мужеви своему бл҃го все житье
ѡбрѣтши же лну весны творить бл҃гопотребная рукада своима
владеть яко корабль куплю дѣющю
и сбираеть ѡсобь б҃атьство
и въставъ и ѿ нощи и даеть брашно ему и дѣла равнымъ
видѣвши стѧжанье куповаше
ѿ дѣлъ руку своею насадить тѧжанье
препоясавши крѣпко чресла своя и оутверди мышцю свою на дѣло
и вкуси яко добро есть дѣлати
и не оугасаеть свѣтилникъ ея всю нощь
руцѣ свои простираеть на полезьная
локъти своя оустремлѧеть на вретено
руцѣ свои простираеть оубогому
плодъ же простре нищему
не печет сѧ мужь ея ѡ дому своемь
егда гдѣ будеть вси свои ея ѡдѣни будуть
суба ѡдѣнья сворить мужеви своему
ѡчерьвлена и багрѧна собѣ ѡдѣнья
взоренъ бываеть во вратѣхъ мужь ея внегда аще сѧдеть на сонмищи съ старци и съ жители земли
ѡпоны створи и ѿдасть в куплю
оуста же свои ѿверзе смыслено
в чинъ молвить языкъмь своимъ
въ прѣпость и в лѣпоту ѡблече
млстню же ея въздвигъшю чада ея и ѡбогатиша
и мужь ея похвали ю
жена бо разумлива блгсвна есть
боязнь бо всю да похвалить
дадите еи ѿ плода оустьну ея да хвалѧть во вратѣх мужа ея
В лѣт ҂ѕ҃ у҃ п҃ ѳ Иде к лѧхомъ
и зая грады их перемышль червенъ и ины грады еже суть и до сего д҃не подъ русью
в семже лѣтѣ и вѧтичи побѣди
и възложи на нь дань ѿ нѧоуга якоже и ѡ҃ць его имаше
В лѣт ҂ѕ҃ у҃ ҁ҃ заратиша сѧ вѧтичи
и иде на нѧ володимиръ
и побѣди е второе::
В лѣт ҂ѕ҃ у҃ ҁ҃ а Иде володимеръ на явтѧги
и побѣд явтѧги
и взѧ землю их
и иде киеву
и творѧше потребу кумиромъ с людми своими
и рѣша старци и болѧре
мчемъ жребии
мечемъ жребии на ѡтрока и дѣвицю
на негоже падеть того зарѣжемъ б҃мъ
бѧше варѧгъ единъ
и бѣ дворъ его идеже есть цр҃ки с҃тая б҃ца юже сдѣла володимеръ
бѣ жа варѧгъ то пришелъ изъ грекъ
держаше вѣру хесяньску
и бѣ оу него с҃нъ красенъ лицемъ и д҃шею
на сего паде жребии по зависти дьяволи
не терпѧшеть бо дьяволъ власть имы надо всѣми
и се бѧше ть ему аки тернъ в ср҃ци
тьщаше сѧ потребити ѡканьныи
и наоусти люд
рѣша пришедше послании к нему яко
паде жребии на с҃нъ твои
изволиша бо и б҃зи собѣ да створимъ потребу б҃мъ
и реч варѧгъ
не суть бо б҃зи на древо
днсь есть
а оутро изъгнееть
не ядѧть бо ни пьют ни молвѧт но суть дѣлани руками в деревѣ
а б҃ъ есть единъ емуже служат грьци и кланѧют сѧ иже створилъ н҃бо и землю звѣзды и луну и сл҃нце и чл҃вка
далъ есть ему жіт на земли
а си б҃зи что сдѣлаша
сами дѣлани суть
не дамъ с҃на своего бѣсомъ
ѡни же дшшее повѣдаше людемъ
ѡни же вземше ѡружье поидоша на нь
и розъяша дворъ ѡколо его
ѡнъ же стояше на сѣнех съ сн҃мъ своимъ
рѣша ему
вдаи с҃на своего да вдамы б҃мъ
ѡнъ же реч
аще суть б҃зи то единого собе послють б҃а да имуть с҃нъ мои
а вы чему претребуете
и бликнуша
и посѣкоша сѣни под нима
и тако побиша я
и не свѣсть никтоже гдѣ положиша я
бѧху бо тогда чл҃вци невѣголоси и погани
дьяволъ радваше сѧ сему не вѣдыи яко близь погибель хотѧше быти ему
тако бо тщаше сѧ погубити родъ хесяскии
но прогонимъ бѧше х҃мъ чтснмъ и в онѣх странахъ
сде же мнѧше с ѡканьныи яко
сде ми есть жилище
сде бо не суть апсли оучили ни прр҃ци прорекли
не и вѣдыи прр҃ка глща
и нарекъ не люди моя люди моя
ѡ аплх бо реч
во всю землю изидоша вѣщанья их и в конець вселеныя гл҃и ихъ
аще и тѣлом апсли не суть не были но оученья ихъ аки трубы гласѧть по вселенѣи в цр҃квхъ
имьже оученьемь побѣжаемъ противнаго врага попирающе подъ нози якоже попраста и си ѡтѣника приемше вѣненцьь нбсныи съ ст҃ми мч҃нки и прв҃дники
В лѣт ҂ѕ҃ у҃ ҁ҃ в Иде володимеръ на радимичи
бѣ оу него воевода волъчии хвостъ
и посла и володимеръ передъ собою волъчья хвоста
сърѣте е на рѣцѣ пищанѣ
и побѣди радимичѣ волъчии хвостъ
тѣмь и русь корѧт сѧ радимичемъ гл҃юще
пищаньци волъчья хвоста бѣгають
быша же радимичи ѿ рода лѧховъ
прешедъше ту сѧ вселиша
и платѧть дань руси
повозъ везуть и до сего д҃не
В лѣт ҂ѕ҃ у҃ ҁ҃ г Иде володимеръ на болгары съ добрыною съ воемъ своимъ в лодьях
а торъки берегомъ приведе на коних
и побѣди болары
реч добрына володимеру
съглѧдахъ колодникъ ѡже суть вси в сапозѣх
симъ дани намъ не даяти
поидемъ искатъ лапотниковъ
и створи миръ володимеръ съ болгары
и ротѣ заходиша межю собѣ
и рѣша болгаре
толи не будеть межю нами мира елико камень начнеть плавати а хмель почнет тонути
и приде володимеръ киеву
В лѣт ҂ѕ҃ у҃ ҁ҃ д Придоша болъгары вры бохъмичѣ гл҃ще яко
ты кнѧзь еси мудръ и смысленъ
не вѣсі закона
но вѣруи в законъ нашь
и поклони сѧ бохъмиту
и реч володимеръ
како есть вѣра ваша
ѡни же рѣша
вѣруемъ б҃у
а бохмитъ ны оучить гл҃ѧ ѡбрѣзати оуды таиныя и свинины не ясти вина не пити
дасть бохмитъ комуждо по семидесѧтъ жнеъ красныхъ
исбереть едину красну
и всѣх красоту възложить на едину
та будеть емѹ жена
иде же реч достоить блудъ творити всѧкъ на семь свѣтѣ
аще буде кто оубогъ то и томо
и ина многа лесть еяже нѣ льзѣ псати срама рад
володимеръ же слоушаше ихъ
бѣ бо самъ любѧ жены и блуженье многое
послушаше сладко
но се ему бѣ нелюбо обрѣзанье оудовъ
и ѡ неяденьи мѧсъ свиныхъ а ѡ питьи ѡтинудь рька
руси есть веселье питье
не можемъ бес того быти
потомъ же придоша нѣмьци гл҃юще
придохомъ послании ѿ папежа
и рѣша ему
реклъ ти тако папежь
землѧ твоя яко и землѧ наша
а вѣра ваша не яко вѣра наша
вѣра бо наша свѣтъ есть
кланѧем сѧ и б҃у еже створилъ нб҃о и землю звѣзды м҃ць и всѧко дх҃нье
а б҃зи ваши древо суть
володимеръ же реч
кака заповѣдь ваша
ѡни же рѣша
пощенье по силѣ
аще кто пьеть или ясть то все въ славу б҃жью
реч оучитель нашь павел
реч же володимеръ нѣмцемъ
идѣте ѡпѧть
яко ѡці наши сего не прияли суть
се слышавше жидове козарьстии придоша рекуще
слышахомъ яко приходиша болгаре и хесяне оучаще тѧ кто же вѣрѣ своеи
хесяне бо вѣрують егоже мы распѧхомъ
а мы вѣруемъ единому б҃у аврамову исакову яковлю
и реч володимеръ
что есть законъ вашь
ѡни же рѣша
ѡбрѣзати сѧ
свинины не ясти ни заячины
суботу хранити
ѡн же реч
то гдѣ есть землѧ ваша
ѡни же рѣша
въ ерслмѣ
ѡнъ же реч
то тама ли есть
ѡни же рѣша
разъгнѣва сѧ б҃ъ на ѡ҃ци наши
и расточи ны по странамъ грѣхъ рад наших
и предана быс землѧ наша хесяномъ
ѡн же реч
то како вы инѣх оучители сами ѿвержени ѿ б҃а и расточени
аще бы б҃ъ любилъ васъ и законъ вашь то не бысте росточе по чюжимъ землѧмъ
еда намъ тоже мыслите прияти::
Посемь же прислаша грьци къ володимеру философа гл҃ще сице
слышахомъ яко приходили суть болгаре оучаще тѧ прияти вѣру свою ихъже вѣра ѡсквернѧеть н҃бо и землю иже суть проклѧти паче всѣх чл҃вкъ
оуподоблеше с содому и гомору на неже пусти гсь каменье горюще
и потопи я
и погрѧзоша
яко и сихъ ѡжидаеть д҃нь погибели их егда придеть б҃ъ судитъ земли
и погубѧть всѧ творѧщая безаконья и скверны дѣющия
си бо ѡмывають ѡходы своя
в ротъ вливають
и по брадѣ мажют сѧ
поминають бохмита
такоже и жены ихъ творѧть туже скверну и ино пуще
ѿ совкупленья мужьска и женьска вкушають
си слышавъ володимеръ блюну на землю рекъ
нечисто есть дѣло
реч же философъ
слышахом же и се яко приходиша ѿ рима пооучитъ васъ к вѣрѣ своеи
ихъже вѣра маломь с нами разъвращена
служать бо ѡпрѣсноки рекше ѡплатки
ихъже б҃ъ не преда
но пове хлѣбомъ служити
и преда апслмь приемъ хлѣбъ
се есть тѣло мое ломимое за вы
такоже и чашю приемъ реч
се есть кровь моя новаго завѣта
си же того не творѧть
суть не б҃ы правили вѣры
реч же володимеръ
придоша ко мнѣ жидове гл҃ще яко нѣмци и грьци вѣрують ѥгоже мы распѧхомъ
философъ же реч
въ истину в того вѣруемъ
тѣхъ бо пр҃рци прорѣцаху яко б҃у родити сѧ а друзии распѧту быти и погребену
а въ г҃.и д҃нь вскрснти
и на нб҃са взиде
ѡни же пр҃рки избиваху
другия претираху
егда же сбысть сѧ прореченье сихъ съниде на землю
и распѧтье прия
и въск҃рсъ на нб҃са взиде
на сихъ же ѡжидаше покаянья за м҃ и за ѕ҃ лѣт
и не покаяше сѧ
и посла на нѧ римлѧны
грады ихъ разбиша
и самы расточиша по странамъ
и работають въ странах
реч же володимеръ
то что ради сниде б҃ъ на землю и страсть такою прия
ѿвѣщав же философъ реч
аще хощеши послушати да ска ти из начала чьсо ради сниде б҃ъ на землю
володимеръ же реч
послушаю рад
и нача философъ гл҃ти сице
Въ начало створи б҃ъ нб҃о и землю въ первыи д҃нь
и в҃.и д҃нь створи твердь яже есть посреди воды
сегоже д҃не раздѣлиша сѧ воды
полъ ихъ взиде надъ твердь а полъ ихъ подъ твердь
а въ .г҃.и д҃нь створи море и рѣки и источники и сѣмѧна
въ д҃.и д҃нь сл҃нце и луну и звѣзды
и украси б҃ъ нб҃о
видѣв же первыи ѿ ан҃глъ старѣишина чину ан҃глку помысли въ себе рекъ
сниду на землю
и преиму землю
и буду подобенъ б҃у
и поставлю прстлъ свои на ѡблацѣх сѣверьскихъ
и ту абье сверже и с нб҃се
и по немь подоша иже бѣша подъ нимъ чинъ десѧтыи
бѣ же имѧ противнику сотонаилъ
в негоже мѣсто постави старѣишину михаила
сотона же грѣшивъ помысла своего и ѿпадъ славы первое наречт сѧ противникъ б҃у
посем же въ е҃.и дн҃ь створи б҃ъ киты и рыбы гады и птица пернатыя
въ ѕ҃.и же д҃нь створи б҃ъ звѣри и скоты и гады земныя
створи же и чл҃вка
въ з҃.и же д҃нь почи б҃ъ ѿ дѣлъ своихъ иже есть субота
и насади б҃ъ раи на въстоцѣ въ едемѣ
въведе ту члв҃ка егоже созда
и заповѣда ему ѿ древа всѧкого ясти ѿ древа же единого не ясти еже есть разумѣти добру и злу
и бѣ адамъ в раи
видѧше б҃а и славѧше егда ан҃гли славѧх
и възложи б҃ъ на адамъ снъ
и оуспе адамъ
и взѧ б҃ъ едино ребро оу адама
створи ему жену
и въведе ю в раи ко адаму
и реч адамъ
се кость ѿ кості моея а плоть ѿ плоти моея
си нареч сѧ жена
и нареч адамъ скотомъ и птицамъ имѧна звѣремъ и гадомъ
и самѣма ан҃глъ повѣда имѧна
и покори б҃ъ адаму звѣри и скоты
и ѡбладаше всѣми
и послушаху его
видѣвъ же дьяволъ яко почти б҃ъ чл҃вка възавидѣвъ ему преѡбрази сѧ въ змию
и приде къ евзѣ
и реч еи
почто не яста ѿ древа сущаго посредѣ рая
и реч жена къ змиѣ
реч бъ
не имата ясти
а ли да оумрета см҃ртью
и реч змия к женѣ
см҃ртью не оумрета
вѣдѧше бо б҃ъ яко в онже д҃нь яста ѿ него ѿверзета сѧ ѡчи ваю
и будета яко и б҃ъ разумѣюще добро и зло
и видѣ жена яко добро древо въ ядь
и вземши снѣсть
и вдасть мужю своему
и яста
и ѿверзоста сѧ ѡчи има
и разумѣста яко нага еста
и съшиста листвиемь смоковьнымь препоясанье
и реч б҃ъ
проклѧта землѧ в дѣлѣхъ твоих
и в печали яси всѧ д҃ни живота своего
и реч гсь б҃ъ
како прострета руку и возмета ѿ древа животьнаго и живета въ вѣки
и игзнъа гсь б҃ъ адама из рая
и сѣде прѧмо из раѧ плача сѧ и дѣлая землю
и порадова сѧ сотона ѡ проклѧтьи землѧ
се на ны первое паденье и горкии ѿвѣтъ ѿпаденье ан҃гльскаго житья
роди адамъ каина и авелѧ
бѣ каинъ ратаи а авель пастухъ
и несе каинъ ѿ плода земли къ б҃у
и не прия б҃ъ даровъ его
авель же принесе ѿ агнець первенець
и прия б҃ъ дары авлеелы
сотона же влѣзе в каина
и пострѣкаше каина оубити авелѧ
и реч каинъ
изидѣте на поле авелю
яко изидосте въста каинъ и хотѧше оубити и
и не оумѧше како оубити и
и реч ему сотона
возми камень
и удари и
вземъ камень и оуби и
и реч б҃ъ каину
кде есть братъ твои
ѡн же реч
еда стражь есмь брату своему
и реч б҃ъ
кровь брата твоего вопьеть ко мнѣ
будеши стенѧ и трѧса сѧ до живота своего
адамъ же и евга плачюща сѧ бѣста
и дьяволъ радоваше с рька
се егоже б҃ъ почти азъ створил ему ѿпасти б҃а
и се нынѣ плачь ему налѣзохъ
и плакаста сѧ по авели лѣт л҃
и не съгни тѣло его
и не оумѧста его погрести
и повелѣньемь бьжмь птенца в҃ прилетѣста
единъ ею оумре
единъ же ископа яму
и вложи оумр҃шаго
и погребе и
видѣвша же се адамъ и евга ископаста яму
и вложиста авелѧ
и погребоста съ плачемъ
быв же адамъ лѣт с҃ и л҃ роди сифа и в҃ тщери
и поя едину каинъ а другую сифъ
и ѿ того ч҃лцви расплодиша сѧ
и оумножиша сѧ по земли
и не познаша створьшаго я
исполниша сѧ блуда и всѧкоя нечстоты и оубииства и завивисти
живѧху скотьски чл҃вци
бѣ нои единъ праведенъ в родѣ семь
и роди г҃ с҃ны сима хама афета
и реч б҃ъ
но имать дхъ мои пребываті в чл҃вцхъ
и реч
да потреблю егоже створихъ ѿ члвка до скота
и реч гсь б҃ъ ноеви
створи ковчегъ
в долготу локотъ т҃
а в ширину п҃
а възвышие л҃ локотъ
ибо локтемъ сажень зовуть
дѣлаему же ковчегу за р҃ лѣт и повѣдаше нои яко быти потопу
и посмѣхаху сѧ ему
егда сдѣла ковчегъ и реч гсь ноеви
вълѣзи ты и жена твоя и сн҃ве твои и снохи твои
въведи к собѣ по двоему ѿ всѣх скотъ и ѿ всѣх птиць и ѿ всѣх гадъ
и въведе нои яже заповѣда ему б҃ъ
наведе б҃ъ потопъ на землю
потопе всѧка плоть
и ковчегъ плаваше на водѣ
егда же посѧче вода изълѣзе нои и сн҃ве его и жена его
ѿ сихъ расплоди с землѧ
и быша чл҃вци мнози единоглсни
и рѣша другъ къ другу
съзижемъ столпъ до нб҃се
начша здати
и реч б҃ъ
се оумножиша сѧ чл҃вци и помысли их суетьни
и сниде б҃ъ
и размѣси языки на о҃ и в҃ языка
адамовъ же бысть языкъ не ѡтѧтъ оу авера
ты бо единъ приложи сѧ къ безумью их рекъ сице
аще бы члв҃кмъ б҃ъ реклъ на н҃бо столпъ дѣлати то повелѣлъ бы самъ б҃ъ словомъ якоже створи нб҃са землю море всѧ видимая и невидимая
сего ради того языкъ не премѣ сѧ
ѿ сего суть еврѣи
на о҃ и единъ язкыъ раздѣлиша с
и разидоша сѧ по странамъ
и кождо своя норовы прияша
по дьяволю оученью ѡви рощенье кладеземъ и рѣкамъ жрѧх
и не познаша б҃а
ѿ адама же и до потопа лѣт ҂в҃ с҃ м҃ в҃
а ѿ потопа до раздѣленья языкъ лѣт ф҃ к҃ ѳ҃
Посемь же дьяволъ в болшее прельщенье вверже чл҃вки
и начаша кумиры творити ѡви древнѧы ѡви мѣдѧны а друзии мрамарѧны а иные златы и сребрены
кланѧху с
и привожах с҃ны своя и дъщери
и закаху прид ними
и бѣ всѧ землѧ ѡсквернена
началникъ бо бѧше кумиротворенью серукъ творѧшь бо кумиры во имѧна мр҃твхъ чл҃вкъ ѡвѣмъ бывшимъ цр҃мъ другомъ храбрымъ и волъхвомъ и женамъ прлбд҃ицамъ
се же серухъ роди фара
фара же род г҃ с҃ны аврама и нахора арона
фара же твори кумиры навыкъ оу ѡ҃ца своего
аврамъ же прише въ вумъ возрѣ на н҃бо
и видѣ звѣзды и н҃бо
и реч
во истину то есть б҃ъ
а иже творилъ ѡ҃ць мои прельщаеть чл҃вки
и реч аврамъ
искушю б҃а и ц҃рѧ своего
и реч
что ѡче прельщаеши чл҃вки творѧ кумиры древѧны
то есть б҃ъ иже створи н҃бо и землю
приимъ аврамъ ѡгнь зажьже идолы въ храминѣ
видѣвъ же аронъ брат аврамовъ ревнуя по идолѣх хотѣвъ вымчати идолы и самъ съгорѣ ту аронъ
и оумре пред ѡ҃цемъ
предъ симъ бо не бѣ оумиралъ с҃нъ предъ ѡц҃мь но ѡ҃ць предъ сн҃мъ
ѿ сего начаша оумирати сн҃ве предъ ѡц҃мь
предъ симъ бо не бѣ оумиралъ с҃нъ предъ ѡц҃мь но ѡ҃ць предъ с҃нмъ
возлюби б҃ъ аврама
и реч б҃ъ авраму
изиди из дому ѡ҃ца своего в землю в нюже ти покажю
и створю тѧ въ языкъ великъ
блгсвть тѧ колѣна земьная
и створи аврамъ якоже заповѣда ему б҃ъ
и поя аврамъ с҃новца своего лота
бѣ бо ему лотъ шюринъ и сн҃вць
бѣ бо аврамъ поялъ братьню тьщерь ароню сару
и приде в землю хананѣиску къ дубу высоку
и реч б҃ъ ко авраму
сѣмени твоему дамь землю сию
и поклони сѧ аврамъ б҃у
аврамъ же бѣша лѣт о҃ и е҃ егда изиде ѿ хараѡна
бѣ же сара неплоды болѧщи неплодскимь
реч сара авраму
влѣзи къ рабѣ моеи
и поемши сара агарь въдасть ю мужю своему
и влѣзъ аврамъ к огари зачатъ
и роди с҃на агарь
и прозва аврамъ измаиломь
аврамъ бо лѣт п҃ и ѕ҃ егда роди с измаилъ
посем же заченши сара род с҃на
и нареч имѧ ему исакъ
и повелѣ б҃ъ авраму ѡбрѣзати ѡтроча
и ѡбрѣза и въ и҃ д҃нь
возлюби б҃ъ аврама и племѧ его
и нареч я в люди себе
и ѿлучи я ѿ языкъ нарекъ я лди своя
сему же исаку възмогъшю авраму же жившю лѣт р҃ и о҃ и е҃ и оумре
и погребенъ быс
исаку же бывшю лѣт ѯ҃ и роди в҃ с҃на исава и якова
исавъ же быс лукавъ а яковъ прв҃днъ
се же яковъ работа оу оуя своего изо тщере его изъ меньшеѣ лѣт з҃
и не даст ему ея лава оуи его рекъ
старѣшюю поими
и вдасть ему лию старѣишюю
а изъ другоѣ реклъ ему
другую з҃ лѣт
ѡнъ же работа другую з҃ лѣт изъ рахили
и поя собѣ в҃ сестреници ѿ неюже роди и҃ сн҃въ рувима семевона львгию июду изахраа и заоулона иѡсифа и веньамида
и ѿ робу двою дана нефталима гада и асира
и ѿ сихъ расплодиша ся жидове
ияковъ же сниде въ еюпетъ сыи лѣт р҃ и л҃ с родомъ своимъ числомъ ѯ҃ и е҃ д҃шь
поживе же въ еюптѣ лѣт з҃і
и оуспе
и поработиша племѧ его за у҃ лѣт
по сихъ же лѣтъ възмогоша людье жидовьстии
и оумножиша сѧ
и насилѧху имъ еюптѧне работою
в си же времяна роди ся моисѣи въ жидѣхъ иже хощеть погубити еюпетъ
ту абье повелѣ ц҃рь ражающая сѧ дѣти жидовьския въметати в рѣку
м҃ти же моисѣева оубоявши с сего губленья вземши младенець вложи и в карабьицю
и несъши постави в лузѣ
в се же времѧ сниде дъщи фараѡнова ферьмуфи купат сѧ
видѣ ѡтроча плачюще
взѧ е
и пощадѣ
и нареч имѧ ему моисѣи
и всокрми
быс ѡтроча красно
и быс лѣт д҃
и приведе дъщи фараѡнѧ ко ѡ҃цю своему
видѣвъ же моисѣя фараѡнъ нача любити ѡтроч
моисии же хапая сѧ за шию срони вѣнець съ главы цр҃вы
и попра и
видѣвъ же волъхвъ и реч цр҃ви
ѡ ц҃рю погуби ѡтроча се
аще ли не погубишь имать погубити всего еюпта
и не послуша его ц҃рь
но паче повелѣ не погубити дѣтии жидовьских
моисѣеви же възмогъшю быс великъ в дому фараѡни
бывшю цр҃ви иному взавидѣша ему болѧре
моисии же оубивъ еюптѧнина ѡбидѧщаго еврѣянина бѣжа изъ еюпта
и приде в землю мадьяньску
и ходѧ по пустыни и наоучи сѧ ѿ анг҃ла гаврила ѡ бытьи всего мира и ѡ первѣмь чл҃вцѣ яже суть была по немъ по потопѣ и ѡ смѣшеньи языка аще кто колько лѣтъ былъ звѣздное хоженье и число землену мѣру и всѣку мдрсть
посем же яви сѧ ему б҃ъ в купинѣ ѡгнемь
и реч ему
видѣхъ бѣду людии моихъ въ еюптѣ
и назълѣзохъ изѧти я ѿ руки еюпетьски извести я ѿ землѧ тоя
ты же единъ фараѡну ц҃рю еюпетьску
и речши ему
испусти из҃рѧ да три д҃ни положать потребу б҃у
аще не послушаеть тебе ц҃рь еюпетьскии побью и всѣми чюдесы моими
пришедшю моисѣеви не послуша фараѡнъ
и попусти б҃ъ і҃ казнии фараѡна а҃ рѣки въ кровь в҃ жабы г҃ мышьцѣ д҃ песья муки е҃ смр҃ть на скотъ ѕ҃ прыщьеве горщии з҃ градъ и҃ прузи ѳ҃ тьма і҃ дни і҃ моръ в чл҃вцхъ
сего же ради і҃ казнии быс на нихъ яко і҃ мцсь топиша дѣти жидовьски
егда же быс моръ въ еюптѣ реч фараѡнъ моисѣеви и брату его арону
ѿидѣта въскорѣ
моисии же събравъ люди жидовьския поиде ѿ землѣ еюпетьски
и ведѧше я гдсь путемъ по пустыни къ черьмному морю
и предъидѧше предъ ними нощью столпъ ѡгненъ а въ д҃нь ѡблаченъ
слышавъ же фараѡнъ яко бѣжать людье погна по них
и притисну ю къ морю
видѣвъше же людье жидовьстии воспиша на моисѣя ркуще
почто изведе ны на смсрть
и возпи моисѣи къ б҃у
и реч г҃ь
что вопьеши ко мнѣ
оудари жезломъ в море
створи моисѣи тако
и раступи сѧ вода надвое
и вънидоша сн҃ве изрил҃ви в море
видѣвъ же фараѡнъ погна по них
сн҃ве же изрл҃ви преидоша по сух
яко излѣзоша на брегъ и съступи сѧ море ѡ фараѡнѣ и ѡ воихъ его
и возлюби б҃ъ изр҃лѧ
и идоша ѿ морѧ г҃ д҃ни по пустыни
и придоша в меренъ
бѣ ту вода горка
и возъропташа людье на б҃а
и показа имъ г҃ь древо
и вложи моисѣи въ воду
и оусладиша сѧ воды
посем же паки возропташа на моисѣя и на арона рькуще
лущи ны бѧше въ еюптѣ еже ядѧхомъ мѧса лукъ и хлѣбы до сыти
и реч гсь къ моисѣеви
слышахъ гугнанье сн҃въ изл҃въ
и вдасть имъ ману ясти
посемь же дасть имъ законъ на горѣ синаистѣи моисѣеви
въшедшю на гору къ б҃у ѡни же сольявше телчю главу поклониша сѧ аки б҃у
ихъже моисии сѣче л҃ тысѧщь
и посемъ паки возропта на моисѣя и арона иже не быс воды
и рече гсь къ моисѣеви
оудари жезломъ в камень
рекъ
еда и сего не испустиве вод
и разъгнѣва сѧ гсь на моисѣя яко не възвеличі гса
и не вниде в землю ѡбѣтованую сего ради роптанья ѡнѣхъ рад
но възведе и на гору вамьску
и показа ему землю ѡбѣтованую
и оумре моисии ту на горѣ
и прия власть і҃съ навгинъ
се приде в землю ѡбѣтованую
и изби хананѣиско племѧ
и всели в нихъ мѣсто с҃ны изл҃вы
оумершю же іссу быс судья в него мѣсто июда
и инѣхъ судии быс д҃і
при инѣхъ же забывше б҃а изъведшаго я изъ еюпта начаша служити бѣсомъ
и разъгнѣвав сѧ б҃ъ предаяшеть я иноплеменьникомъ на расхищенье
егда сѧ начаху каяти и помиловашеть их
егда избавѧшеть ихъ паки оукланѧхуть сѧ на бѣсослуженье
по сих же судѧше илии жрець
и семь самоилъ пр҃ркъ
и рѣша людье самоилу
постави намъ ц҃рѧ
и разъгнѣва сѧ гсь на из҃лѧ
и постави над нимъ ц҃рѧ саоула
таче саоулъ не изволи ходити в законѣ гнси
и избра гсь дв҃да
и постави ц҃рѧ надъ из҃лмъ
и оугоди дв҃дъ б҃у
сему дв҃ду клѧ сѧ б҃ъ яко ѿ племене его родити с б҃у
первое нача пррчтсвовати ѡ воплощеньи б҃жьѣ рекъ
и щрева преже днеьница родих тѧ
се же пррчствова лѣт м҃
и оумре
и по немъ пррчтсвова с҃нъ его соломанъ иже возъгради ц҃рквь б҃у и нареч ю с҃тая с҃тхъ и быс мд҃ръ но на конець поползе сѧ
цр҃твовавъ лѣт м҃ и оумре
по соломанѣ же цр҃твова с҃нъ его ровамъ
при семь раздѣли с црство надвое жидовьско
въ ерлсмѣ едино а другии в самарии
в самарии же ц҃рьствова иеровамъ холопъ соломань иже створи двѣ главѣ златѣ
постави едину въ вефилѣ на холмѣ а другую въ еньданѣ рекъ
се б҃а твоя изр҃лю
и кланѧху сѧ людье
а б҃а забыша
таче и въ еслмѣ начаша забывати б҃га и покланѧти сѧ валу рекъше ратьну б҃у еже есть ѡрѣи
и забыша б҃а ѡц҃ь своих
и нача б҃ъ посылати к нимъ пр҃рки
пр҃рци же начаша ѡбличати я ѡ безаконьи их и служеньи кумиромъ
ѡни же начаша пр҃рки избивати ѡбличаеми ѿ них
разъгнѣва сѧ б҃ъ на из҃лѧ
и реч
ѿрину ѿ себе
призову ины люд иже мене послушають
аще согрѣшать и не помѧну безаконья их
и нача посылати пр҃рки гл҃ѧ имъ
прорицаите ѡ ѿверженьи жидовьстѣ и ѡ призваньи странъ
первое же нача пррчствовати ѡсѣи гл҃ѧ
преставлю цртсво дому из҃лва
съкрушю лукъ изл҃въ
и не приложю помиловати паки дому изл҃ва
но ѿмѣтая ѿвергу сѧ их
г҃ть г҃ь
идуть блудѧще въ зяыцѣх
иеремѣя же реч
аще станеть самоилъ и моисѣи не помилую ихъ
паки то.же иеремия реч
тако гл҃ть г҃ь
се клѧх сѧ имѧнемь моимь великомь аще буде имѧ мое имѧнуемо ѿселе гдѣ в вустѣхъ июдѣиских
иезикиилѧ же реч
тако гл҃ть гсь аданаилъ
расъсѣю вы всѧ ѡстанки ваша во всѧ вѣтры зане с҃тая моя ѡсквернисте всѣми негодованьи твоими
азъ же тѧ ѿрину
и не имамъ тѧ помиловати паки
малахѣя же реч
тако гл҃ть гсь
иже нѣс ми хотѣнья оу васъ понеже ѿ въстока и до запада имѧ мое прослави с въ языцѣх
на всѧкомь мѣстѣ приносить сѧ кадила имѧни моему и жертва чиста зане велье имѧ мое въ языцѣхъ
сего ради дамъ ва на поносъ и на пришествие во всѧ языки
исая же великии реч
тако гл҃ть гсь
простру руку свою на тѧ
истлю тѧ
и расѣю тѧ
паки не приведу тѧ
и паки то.же реч
возненавид҃ѣх прзднки вшаа и начатки мцсь ваших
суботъ вашихъ не приемлю
амосъ же пр҃ркъ реч
слышить слово г҃не
азъ приемлю на вы плачь
домъ изл҃въ паде сѧ
и не приложи въстати
малахия же реч
тако гл҃ть гсь
послю на вы клѧтву
и проклену бл҃гвнье ваше
разорю
и не будеть в васъ
и много пррчтсвоваша ѡ ѿверженьи их
сим же прркомъ повелѣ б҃ъ пррчтсвовати ѡ призваньи инѣх странъ въ нихъ мѣсто
нач звати исаия тако гл҃ѧ яко
законъ ѿ мене изид
и судъ мои свѣтъ странамъ
приближает сѧ
скоро пр҃вда моя изидет
и на мышцю мою страны оуповають
иеремия же реч тако
гл҃ть гсь
положю дому июдину завѣт новъ
дая законы в неразумья их и на ср҃ца ихъ напишю
буду имъ б҃ъ
и ти будуть мнѣ в люди
исаия же реч
ветхая мимоидоша
а новая възвѣщаю
преже възвѣщанья явлено быс вамъ
поите б҃у пѣс нову
работающимъ прозовет сѧ имѧ ново иже блсвіт сѧ по всеи земли
домъ мои домъ молитвѣ прозовет сѧ всѣмъ языкомъ
то.же исаия гл҃ть
ѿкрыеть гсь мышцю свою с҃тую предо всѣми языки
и оузрѧть вси конци землѧ спснье ѿ б҃а нашего
дв҃дъ
хвалите гса вси языци
и похвалите его вси люде
тако б҃у возлюбившю новыя люд рекъ имъ снити к нимъ самъ явити с чл҃вкмъ плотью и пострадати за адамово преступленье
и начаша прорицати ѡ воплощеньи б҃жьи
первое дв҃дъ гл҃ѧ
реч г҃ь г҃ви моему
сѧди ѡ десную мене дондеже положю враги твои подъножью ногама моима
и паки реч гсь ко мнѣ
с҃нъ мои еси ты
азъ днсь родихъ тѧ
исая же реч
ни солъ ни вѣстникъ но самъ б҃ъ пришедъ сптс ны
и паки яко
дѣтищь родит сѧ намъ емуже быс начало на рамѣ его
и прозовет сѧ велика свѣта ан҃глъ
велика власть его
и миру его нѣс конца
и пакі
се дв҃ца въ оутробѣ зачнеть
и прозооуть имѧ ему еньмаилъ
михѣя же реч
ты вифлевоме доме ефрантовъ и да не многи еси быти в тысѧщахъ июдовахъ
ис тебе бо изидеть старѣишина быти въ кнѧзехъ во из҃ли
исходъ его ѿ д҃нии вѣка
сего ради дасть сѧ
до времѧне ражающая родить
и прочии ѿ братья его ѡбратѧт сѧ н с҃ны изл҃вы
иеремия же реч
б҃ъ нашь
и не вмѣнит сѧ ины к нему
изобрѣте всѧкъ путь художьства
дасть иякову ѡтроку своему
по сих же яви сѧ на земли и съ чл҃вки поживе
и паки
члквъ есть
кто оувсѣть яко б҃ъ есть
яко чл҃вкъ оумираеть
захарья же реч
не послушаша с҃на моего
и не оуслышю их
гл҃ть г҃ь
и ѡсѣи реч
ть моя ѿ нихъ
прркоша же и стртси его рекуще якоже реч исая
оу лютѣ д҃ши ихъ
понеже свѣтъ золъ свѣщаша рькуще
свѧжемъ првд҃нка
и паки тоже реч
тако гл҃ть гсь
азъ не супротивлю сѧ
и и гл҃ю противу
хребетъ мои дахъ на раны
а ланитѣ мои на заоушенье
и лица своего не ѿвратих ѿ стыдѣнья и заплеванья
иеремия же реч
придѣте
вложимъ древо въ хлѣбъ его
истребимъ ѿ землѧ животъ его
мосия же реч ѡ распѧтьи его
оузрите жизнь вашю висѧщю предъ ѡчима вашима
въскую шаташа сѧ языци
исая же реч
яко ѡвца на заколенье веденъ быс
езрда же реч
блгснъ б҃ъ руцѣ распростеръ свои спсъ
и ѡ вск҃рньи рекъша дв҃дъ
въстани б҃е
суди земли яко ты наслѣдиши во всѣх странахъ
и паки въста яко спѧи гсь
паки да всксрнть б҃ъ
и да разидут сѧ врази его
и паки вскрсни гси б҃е мои
да възнесет сѧ рука твоя
исая же реч
съходѧще въ страну и сѣнь см҃ртную свѣтъ восияеть на вы
захарья же
и тъ въ крови завѣта твоего испустилъ еси ружьники своя ѿѡ ръва не имуща воды
много пррчствоваше ѡ немь еже сбысть сѧ все
Рече же володімеръ
то кое времѧ сбысть сѧ
и было ли се есть
еда ли топерво хощь быти се
ѡнъ же ѿвѣщавъ реч ему яко же преже сбысть сѧ все егда б҃ъ воплоти сѧ
якоже бо преже рекохъ жидомъ пррки избивающимъ цр҃мъ ихъ законы преступающимъ предасть я в расхищенье
и въ плѣнь ведени быша во ѡсурию грѣхъ ихъ рад.
и работаша тамо лѣт о҃
И посемь възратиша с в землю свою
и не бѣ оу нихъ ц҃рѧ
но архиерѣи ѡбладаху ими до ирода иноплеменьника иже ѡблада ими
в сего иже власть В лѣт ҂е҃ ф҃ Посланъ быс гаврилъ в назарефъ къ дв҃цѣ мр҃ьи ѿ колѣна дв҃два рещи еи
радуи сѧ ѡбрадованая
г҃ь с тобою
и ѿ слова сего зачатъ слово б҃жье в вутробѣ
и породи с҃на
нареч имѧ ему ісъ
и се волъсви придоша ѿ въстока гл҃ще
кде есть рожии сѧ ц҃рь жидовескъ
видѣхомъ бо звѣзду его на въстоцѣ
и придохомъ поклонити сѧ ему
оуслышавъ же се ц҃рь родъ смѧте
и весь ерлсмъ с нимъ
призвавъ книжникі и старци людьския и въпраша их
кде хсъ ражает сѧ
ѡни же рѣша ему
въ вифлевомѣ жидовьстѣмь
иродъ же се слышавъ посла рекъ
избиите младенца сущая в҃ лѣт
ѡни же шедше избіша младенца
м҃рья же оубоявши сѧ съкры ѡтроча
иѡсифъ же съ м҃рьею поимъ ѡтроча бѣжа въ еюпетъ
и быс до оум҃ртвия иродова
въ еюптѣ же яви сѧ ан҃глъ иѡсифу гл҃ѧ
въставъ поими ѡтроча и мт҃рь его
иди в землю изл҃ву
пришедъшю же ему всели сѧ в назарефъ
възрастъшю же ему и бывшю лѣт. л҃ Нача чюдеса творити и проповѣдати црство нбсное
и избра в҃і яже оучн҃къ собѣ нарече
и нача чюдеса велика творити мр҃твыя въскрш҃ті прокаженыя ѡчищати хромыя ходити слѣпымъ прозрѣнье творити
и ина многа чюдеса велья якоже быша прр҃ци прорекли ѡ нѣмь гл҃ще
то недуги наша ицѣли и болѣзни подъя
и крстити сѧ въ ерданѣ ѿ іѡ҃а
показа новымъ людемъ ѡбновленье
крствшю же сѧ ему и се ѿверзоша сѧ нб҃са и д҃хъ сходѧщь зракомъ голубинымъ на нь и глас гл҃ѧ
се есть с҃нъ мои възлюбленыи ѡ немже бл҃гоизволих
послаше оучн҃кы своя проповѣдати црство нбсное покаянье в оставленье грѣхвъ
хотѧ исполнити прр҃чсвто и нач прп҃вдти яко подобаеть с҃ну чл҃вчскму пострадати распѧту быти и въ третии д҃нь вскрснти
оучащю же ему в цр҃кви архиерѣи книжници исполниша сѧ зависти
искаху оубити и
и имъше и ведоша къ гѣмону пилату
пилатъ же испытавъ яко без вины приведоша и хотѣ испустити и
ѡни же рѣша ему
аще сего пустиши не имаши быти другъ кисареви
пилатъ же повелѣ да и распнуть
ѡни же поимше іс҃а ведоша на мѣсто краньево
распѧша и ту
быс тьма по всеи землі ѿ ѕ҃.го час до ѳ҃.го
и при девѧтом часѣ испусти д҃хъ їссъ
Цр҃квная запона раздра сѧ надвое
мр҃твии всташа мнози имъже повелѣ в раи ити
сънемше и со крста положиша и въ гробѣ
и печатьми запечатьлѣша гробъ
люди жидовьстии стражи поставиша рькуще
еда оукрадуть и оуч҃ници его
яви сѧ оучн҃кмъ воскр҃съ из мр҃твхъ рекъ имъ
идѣте во всѧ вѣки
и наоучите всѧ страны крщ҃нью во имѧ ѡ҃ца и с҃на и ст҃го д҃ха
пребыс с ними. м҃ д҃нии явлѧя сѧ имъ по вскрсньи
егда исполни сѧ м҃ д҃нии повелѣ имъ ити в гору елевоньскую
и ту яви сѧ имъ
блсгвивъ я и реч имъ
сѧдѣте въ градѣ ерлсмѣ дондеже послю ѡбѣтованье ѡ҃ца моего
и се рекъ възношаше сѧ на н҃бо
ѡни же поклониша с ему
възъвратиша сѧ въ ерлсмъ
и бѧху воину в ц҃ркви
егда кончаша сѧ д҃нье е҃.десѧтьнии Сниде д҃хъ с҃тыи на ап҃лы
приимше ѡбѣтованье ст҃го д҃ха разидоша сѧ по вселенѣи оучаще и кр҃тще водою
реч же володимеръ
что ради ѿ жены роди сѧ и на древѣ распѧт сѧ и водою крсти сѧ
ѡн же реч ему
сего рад понеже исперва родъ члвсчкии женою съгрѣши
дьяволъ прельсти евгою адама
и ѿпаде рая
такоже и б҃ъ ѿместье дая дьяволу
женою первою побѣженье быс дьяволу
женою бо первое испаде адамъ из рая
ѿ жены же воплотив сѧ б҃ъ повелѣ в раи внити вѣрнымъ
б҃ъ же на древѣ страс прия да древомь дьяволъ побѣженъ будеть и ѿ древа животьнаго приимуть пр҃вднии
а еже водою ѡбновленье понеже при нои оумножившемъ сѧ грѣхомъ в члв҃цхъ наведе б҃ъ потопъ на землю и потопи чл҃вки водою
сего рад реч б҃ъ
понеже погубих чл҃вки грѣхъ ихъ ради ныне же паки водою ѡчищю грѣхи члв҃кмъ ѡбновленьемь водою
ибо жидовьскии род в мори ѡчистиша с ѿ еюпетьскаго злаго нрава понеже вода из начала быс превое
реч бо
д҃хъ б҃жии ношаше сѧ верху воды еже бо и нынѣ крсть сѧ водою и дх҃мь
прѡбрж҃нье быс первое водою якоже гедивонъ преѡбрази по семь
егда приде к нему анг҃лъ велѧ ему ити на мадимьянъ ѡн же искушая реч къ б҃у
вложивъ руно на гумнѣ рекъ
аще будеть по всеи земли роса а на рунѣ суша
и быс тако
се же преѡбрази яко иностраньни бѣша преже суша а жидове руно
послѣ же на странахъ роса еже есть на странахъ рос еже е с҃тое крщ҃нье
а на жидѣх суша
и прр҃ци проповѣдаша яко водою ѡбновленъ будеть
апслмъ же оучащемъ по вселенѣи вѣровати б҃у ихже оученьемь грьци поресяхомъ
вселеная вѣрують оученью их
поставилъ же есть б҃ъ единъ д҃нь в неже хощет судити пришедъ с нб҃се живымъ и мр҃твмъ и въздати комуждо по дѣломъ его
пр҃вднмъ црт҃во нбсное и красоту неизречньну веселье бес конца
и не оумирати въ вѣки
грш҃нкмъ мука ѡгнена и червь неоусыпаяи
и мц҃ѣ не будет конца
сица же будть мч҃нья
иже не вѣруеть къ б҃у нашему іс҃у хсу мч҃ми будут в огни иже сѧ не кртсить
и се рекъ показа володимеру запону на неиже бѣ написно судище гсне
показываше ему ѡ десну прв҃дныя в весельи предъидуща в раи а ѡ шююю грѣшники идуща в муку
володимеръ же вздохнувъ реч
добро симъ ѡ десную
горе же симъ ѡ шююю
ѡнъ же реч
аще хощеши ѡ десную съ првд҃нми стат то крсти сѧ
володимеръ же положи на ср҃ци своемъ рекъ
пожду и еще мало
хотѧ испытати ѡ всѣх вѣрахъ володимеръ же сему дары многи вдавъ ѿпусти и с чстью великою
В лѣт ҂ѕ҃ у҃ ч҃ е Созва володимеръ болѧры своя и старци градьскиѣ
и реч имъ
се приходиша ко мнѣ болгаре рькуще
приими законъ нашь
по сем же приходиша нѣмци
и ти хвалѧх законъ свои
по сихъ придоша жидове
се же послѣже придоша грьци
хулѧше вси законы
свои же хвалѧше
и много гл҃ша сказающе ѿ начала миру ѡ бытьи всего мира
суть же хитро сказающе
и чюдно слышати их
любо комуждо слушати их
и другии свѣтъ повѣдають быти
да аще кто дѣеть в нашю вѣру ступит то паки оум҃ръ станеть и не оумр҃ті ему в вѣки
аще ли в ынъ законъ ступить то на ѡномъ свѣтѣ в огнѣ горѣт
да что оума придасте
что ѿвѣщаете
и рѣша бояре и старци
вѣси кнѧже яко своего никтоже не хулить но хвалить
аще хощеши испытати гораздо то имаши оу собе мужи
пославъ испытаи когождо их службу и како служить б҃у
и быс люба рѣч кнѧзю и всѣмъ людемъ
избраша мужи добры и смыслены числомъ і҃
И рѣша имъ
идѣте первое в болгары
и испытаите первое вѣру их
ѡн же идоша
и пришедше видѣша скверньная дѣла и кланѧнье в ропати
придоша в землю свою
и реч имъ володимеръ
идѣте паки в нѣмци
съглѧдаит такоже
и ѿтудѣ идѣте въ греки
ѡни же придоша в нѣмци
и съглѧдавше црквную службу их придоша ц҃рюгороду
и внидоша ко ц҃рю
ц҃рь же испыта коея рад вины придоша
ѡни же сповѣдаша ему всѧ бывшая
се слышавъ ц҃рь рад бывъ и чсть велику створи имъ въ ѿ.же д҃нь
наоутрия посла къ патреарху гл҃ѧ
сице придоша русь пытающе вѣры нашея
да пристрои цр҃квь и крилос
и самъ причини сѧ въ стсльския ризы да видѧть славу б҃а нашего
си слышавъ патреархъ повелѣ создати крилосъ
по ѡбычаю створиша прзд҃нкъ
и кадила вожьгоша
пѣнья и лики съставиша
и иде с ними в цр҃квь
и поставиша я на пространьнѣ мѣстѣ показающе красоту црк҃вную пѣнья и службы архиерѣиски престоянье дьяконъ сказающе имъ служенье б҃а своего
ѡни же во изумѣньи бывше оудививше с похвалиша службу ихъ
и призваша е ц҃рѧ василии и костѧнтинъ
рѣста имъ
идѣте в землю вашю
и ѿпустиша я с дары велики и съ чстью
ѡни же придоша в землю свою
и созва кнѧзь болѧры своя и старца
реч володимеръ
се придоша послании нами мужи
да слышимъ ѿ нихъ бывшее
и реч
скажите пред дружиною
ѡни же рѣша яко
ходихом болгары
смотрихомъ како сѧ покланѧють въ храмѣ рекше в ропати стояще бес пояс
поклонив сѧ сѧдетъ и глѧдить сѣмо и ѡнамо яко бѣшенъ
и нѣс веселья в них
но печаль и смрадъ великъ
нѣс добро законъ ихъ
и придохомъ в нѣмци
и видѣхомъ въ храмѣх многи службы творѧща
а красоты не видѣхомъ никоеяже
и придохо же въ греки
и ведодша ны идеже служать б҃у своему
и не свѣмы на нб҃ѣ ли есмы были ли на земли
нѣс бо на земли такаго вида ли красоты такоя
и не дооумѣемъ бо сказати
токмо то вѣмы яко ѡнъдѣ б҃ъ с чл҃вки пребываеть
и есть служба их паче всѣхъ странъ
мы оубо не можемъ забыти красоты тоя
всѧкъ бо ч҃лвкъ аще оукусит сладка послѣди горести не приимаеть
тако и мы не има сде быти
ѿвѣщавше же болѧре рекше
аще бы лихъ законъ гречьскии то не бы баба твоя прияла ѡльга яже бѣ м҃дрѣиши всѣх чл҃вкъ
ѿвѣщавъ же володимеръ реч
идемъ
крщ҃нье пріимемъ
ѡни же рекоша
гдѣ ти любо
и минувшю лѣту В лѣт ҂ѕ҃ у҃ ҁ҃ ѕ Иде володимеръ съ вои на корсунь град гречьскии
и затвориша с корсунѧне въ градѣ
и ста володимеръ ѡб онъ полъ города в лимени дали града стѣлище едино
и борѧху сѧ крѣпко изъ град
володимеръ же ѡбьстоя градъ
изнемогаху въ градѣ людье
и реч володимеръ къ гражаномъ
аще сѧ не вдасте имамъ стояти и за г҃ лѣт
ѡни же не послушаша того
володимеръ же изрѧди воѣ своѣ
и повелѣ приступити къ граду
симъ же спуще имъ корсунѧне подъкопавше стѣну градьскую крадуще сыплемую перьсть и ношаху к собѣ въ градъ сыплюще посредѣ града
воини же присыпаху боле
а володимеръ стояше
и мужь корсунѧнинъ стрѣли имѧнемъ настасъ напсавъ сице на стрѣлѣ
кладѧзи яже суть за тобою ѿ въстока ис того вода идеть по трубѣ копавъ переими
володимеръ же се слышавъ возрѣвъ на нбо реч
аще се сѧ сбудет и самъ сѧ кр҃щю
и ту абье повелѣ копати прекі трубамъ
и преяша воду
людье изнемогоша водною жажею и предаша с
вниде володмиеръ въ град и дружина его
и посла володимеръ ко цр҃ві василью и костѧнтину гл҃ѧ сице
се град ваю славныи взѧх
слышю же се яко сестру имата дв҃ою
да аще еѣ не вдаста за мѧ створю граду вашему якоже и сему створих
и слышаста ц҃рѧ
быста печальна
въздаста вѣсть сице гл҃ща
не достоить хесяномъ за поганыя дати
аще сѧ крстиши то и се получишь
и цсртво нбсное приимеши
и с нами единовѣрникъ будеши
аще ли сего не хощеши створити не можемъ дати сестръ своее за тѧ
си слышавъ володимеръ реч посланымъ ѿ ц҃рю
гл҃те ц҃рма тако яко
азъ кр҃щю сѧ яко испытахъ преже сихъ д҃нии законъ вашь
и есть ми любо вѣра ваша и служенье еже бо ми сповѣдаша послании мниа мужи
и си слышавша ц҃рѧ рад быста
и оумолиста сестру свою имѧнемъ аньну
и посстлаа къ володимеру гл҃ща
крсти сѧ
и тогда послевѣ сестру свою к тебѣ
реч же володимеръ
да пришедъше съ сестрою вашею крсть мѧ
и послушаста ц҃рѧ
посласта сестру свою сановники нѣкия и прозвутеры
ѡна же не хотѧше ити
яко в полонъ реч иду
лучи бы ми сде оумрети
и рѣста еи братья
еда како ѡбратить б҃ъ тобою рускую землю в покаянье
а гречьскую землю избавишь ѿ лютыя рати
видиши ли колько зла створиша русь грекомъ
и нынѣ аще не идеши тоже имутъ створити намъ
и ѡдва ю прінудиша
ѡна же сѣдъши в кубару цѣловавши оужики своя съ плачемъ поиде чресъ море
и приде къ корсуню
и изидоша корсунѧне с поклономъ
и въведоша ю въ градъ
и посадиша ю в полат
по б҃жью же оустрою в се времѧ разболѣ с володимеръ ѡчима и не видѧше ничтоже
тужаше велми
и посла к нему цр҃ца рькуще
аще хощеши избыт ти болѣзни сея то въскорѣ крсти сѧ
аще ли то не имаши избыт сего
си слышавъ володимеръ реч
да аще истина будет то по истинѣ великъ б҃ъ будет хеснескъ
и повелѣ хисти сѧ
епспъ же корсуньскіи с попы цр҃цны ѡгласивъ крсти володимира
яко възложи руку на нь абье прозрѣ
видивъ же се володимеръ напрасное ицѣленье и прослави б҃а рекъ
топерво оувидѣхъ б҃а истиньнаго
се же видѣвше дружина его мнози крстиша сѧ
крсти же сѧ в ц҃рки с҃тго василья
и есть ц҃рки та стоящи въ корсунѣ градѣ на мѣстѣ посреди град идѣже торгъ дѣють корсунѧне
полата же володимерѧ съ края ц҃ркве стоит и до сего д҃не
а ц҃рцна полата за ѡлтаремъ
по кр҃щньи же приведе ц҃рцю на браченье
се же не свѣдуще право гл҃ть яко крстлъ сѧ есть в киевѣ
и ини же рѣша василиви
друзии же инако скажють
кр҃щну же володимеру предаша ему вѣру крстньску рекуще сице
да не прельстѧть тебе нѣции ѿ еретикъ
но вѣруи сице гл҃ѧ
вѣрую во единого б҃а ѡц҃а вседержителѧ творца н҃бу и земли
до конца вѣру сию
и паки
вѣрую въ единого б҃а ѡц҃а не рожена и въ единого с҃на рожена въ единъ с҃тыи д҃хъ исходѧще три собьства свершена мыслена раздѣлѧема числомъ събественымь а не съ бжствнмь
раздѣл.но и совкуплѧет сѧ неразмѣсно
ѡц҃ь б҃ъ ѡц҃ь пр҃но сыи пребываеть во ѡч҃ьствѣ нероженъ безначаленъ начло и вина всѣмъ единѣмъ неронымъ старѣи сыи с҃ну и д҃хви
ѿ негоже рожает сѧ с҃нъ преже всѣх вѣкъ
исходить же дхъ с҃тыи безъ времене и бес тѣла
вкупѣ ѡц҃ь вкупѣ с҃нъ вкупѣ д҃хъ с҃тыи есть
с҃нъ подобенъ сущенъ ѡц҃ю роженьемь точью разньствуя ѡц҃ю и д҃ху
д҃хъ есть прт҃ыи
ѡц҃ю и с҃ну подобносвершено
и прсносущно ѡц҃ю бо ѡцьство
с҃ну же с҃новьство
с҃тму.му же д҃ху исхоженье
и ѡц҃ь бо въ с҃нъ ли въ д҃хъ преступаѥ
ни с҃нъ во ѡц҃а и в д҃ха
и д҃хъ ли въ с҃нъ ли во ѡц҃ь
неподвижена бо своиствия
не трее б҃зи
единъ б҃ъ
по немуже едино бжтсво въ трехъ лицах
хотѣньемь же ѡц҃а и д҃ха свою спассти тварь ѡч҃ескихъ ядръ ихъже не ѡступи съшедъ
и въ чл҃чкое ложе прчстое аки б҃жье сѣмѧ вшедъ плоть съд҃шну словесну же и оумну не преже бывшю приимъ изиде б҃ъ воплощенъ
роди с неизречььннѣ
и двсто мт҃и схрани нетлѣньно не смѧтенье ни размѣшенье ни измѣненья пострадавъ
но преже бывъ еже бѣ быс еже не бѣ
приимъ рабии зракъ истиною а не мечтаньемь всѧчьски развѣ грѣха намъ подобны бывъ волею бо роди с
волею взалка
волею вжада
волею труди с
волею оустраши с
волею оумре истиною а не мечтаньемь
всѧ ественая не ѡклеветаны стрсть члвчтсва распѧтъ же с
см҃рти вкуси безъгрѣшныи
въск҃рсъ въ своеи плоти не видѣвши истлѣнья на нб҃са взиде и сѣде ѡ десную ѡц҃а
прідеть же паки съ славою судити живымъ и мр҃твмъ
якоже взиде съ славою и плотью тако сниде к симъ
едино кр҃щнье исповѣдаю водою и д҃хмь
приступаю къ прчстмъ таинамъ
вѣрою во истину тѣло и кровь
приемлю цр҃квная преданья и кланѧю сѧ чстнмъ иконамъ
кланѧю сѧ древу чстнму и всѧкому крсту с҃тмъ мощемъ и с҃тмъ судомъ
вѣруи же и сему сборъ с҃тхъ ѡц҃ь иже есть первыи въ никии т҃ и и҃і Иже проклѧша арья проповѣдаша вѣру непорочну и праву
Вторыи сборъ в костѧнтинѣград с҃тхъ ѡц҃ь р҃ и н҃ Иже проклѧта макидонья д҃хоборьца проповѣдаша тр҃цю единосущну
третии же сборъ въ ефесѣ с҃тхъ ѡц҃ь с҃ На несторья егоже прокленши проповѣдаша с҃тую б҃цю
Четвертыи сборъ въ халкидонѣ с҃тхъ ѡц҃ь х҃ и л҃ на евтуха и диѡскора еюже проклѧша с҃тии ѡц҃и исъгласивше свершена чл҃вка нашего іс҃а х҃а
е҃.и сборъ во ц҃рѣград с҃тыхъ ѡц҃ь р҃ и ѯ҃ и е҃ На ерихенова преданья и на евагрия ихже проклѧша ст҃и ѡц҃и
ѕ҃.и сборъ во ц҃риградѣ с҃тхъ ѡц҃ь р҃ и о҃ На сергия и кура ихъже проклѧша с҃тии ѡц҃и
з҃.и Сборъ в никии с҃тхъ ѡц҃ь т҃ и н҃ Проклѧша иже сѧ не поклонѧт иконамъ
не преимаи же оученья ѿ латынъ ихъже оученье разъвращено
влѣзъше бо въ црвкъ не поклонѧт сѧ иконамъ но стоя поклонит сѧ
и поклонив сѧ и напишеть кр҃тъ на земли и цѣлует
вьставъ простъ станеть на немь нагами да легъ цѣлуеть а вставъ попирает
сего бо апсли не предаша
предали бо сут апсли крстъ поставленъ цѣловат
и иконы предаша
лука бо еуг҃листъ первое напсавъ посла в римъ
якоже гл҃ть василии
икона первыи ѡбразъ приходит
паки же и землю гл҃ть мт҃ри
да аще имъ есть землѧ м҃ти то ѡц҃ь имъ есть н҃бо
искони бо створи б҃ъ н҃бо таже землю
тако гл҃ть
ѡч҃е нашь иже ес на нб҃си
аще ли по сих разуму землѧ есть м҃ти то почто плюете на мтрь свою
да сѣмо ю лобъзаете
и паки ѡсквернѧете
сего же преже римлѧне не творѧх
но исправляху на всѣх сборѣхъ сходѧще сѧ ѿ рима и ѿ всѣх прстлъ
на первомь бо сборѣ еже на арья в никѣи ѿ рима силевестръ посла епспы и презвутеры ѿ ѡлексаньдрѣя ѡфонаси
ѿ ц҃рѧгород митрофанъ посла еппы ѿ себе
тако исправлѧху вѣру
на второмь же зборѣ ѿ рима дасъ
а ѿ ѡлексанъдрия тимофѣі
ѿ антіхия мелетии курилъ ярслмскии григории б҃гословець
на третьем же сборѣ колестинъ римьскии курилъ ѡлександрьскии оувеналии ерслмскиі
на четвертомь же сборѣ левонтии рамьскии анаталии ц҃рѧгорода оувеналии ерлмскии
на пѧтомь сборѣ римьскии валиги евтухи ц҃рѧгород аполинарии ѡлександрьскии домнинъ антиахъскии
на. ѕ҃.мь сборѣ ѿ рима агафонъ гоѡргии ц҃рѧгород фофанъ антиѡхьскии ѿ ѡлексанъдра петръ мнихъ
на з҃.мь сборѣ ѡньдреянъ ѿ рима тарасии ц҃рѧграда политианъ ѡлексаньдрьскии федоритъ антиѡхьскии илья ерлмскии
и си вси своими епспы сходѧще сѧ и прославлѧху по семь же сборѣ
петръ гугнивыи со инѣми шедъ в римъ и прстлъ въсхвативъ и разъврати вѣру
ѿвергъ сѧ ѿ прстла ярлмска и ѡлексаньдрьскаго ц҃рѧграда и ѡнтиахиискаго възмутиша италию всю сѣюще оученье свое разно
ѡви бо попове ѡдиною женою ѡженѣв сѧ служать
а друзии до семые жены поимаючи служать
ихже блюсти сѧ оученья
пращають же грѣхи иа дару еже есть злѣе всего
бгъ да схранить тѧ ѿ сего
володимеръ же по семъ поемъ ц҃рю и настаса и попы корсуньски с мощми с҃тго климента и фифа оучн҃ка его поима съсуды црк҃вныя иконы на бл҃гнье себѣ
постави же црк҃вь в корсунѣнѣ на горѣ иже съсыпаша средѣ града кридуще приспу
яже цр҃ки стоить и до сего д҃не
взѧ жа ида ида мѣдѣнѣ двѣ капищи и д҃ и конѣ мѣдѧны иже и нынѣ стоять за с҃тою б҃цею якоже невѣдуще мнѧть я мрамарѧны суща
вдасть же за вѣно грекомъ курсунь ѡпѧть цр҃цѣ дѣлѧ
а самъ пріде киеву
яко приде повелѣ кумиры испроврещи ѡвы ѡсѣчи а другия ѡгневи предати
перуна же повелѣ привѧзати коневи къ хвусту и влещи с горы по боричеву на ручаи
в҃і мужа прістави тети жезльѥмь
се же не яко древу чюющю но на поруганье бѣсу иже прелщаше симь ѡбразом члв҃кы да възмездье прииметь ѿ члв҃къ
а поругаѥмъ влекому же ѥму по ручаю к днѣпру плакаху сѧ ѥго невѣрнии людье
ѥще бо не бѧху прияли ст҃аго крщ҃нья
и привлекше вринуша и въ днѣпръ
и пристави володимеръ рекъ
аще кде пристанеть вы то ѿрѣваите ѥго ѿ берега дондеже порогы проидеть
то тогда ѡхабите сѧ ѥго
ѡни же повелѣная створиша
яко пустиша и проиде сквозѣ порогы изверже и вѣтръ на рѣцѣ
и ѿтолѣ прослу перунѧна рѣнь якоже и до сего дне словеть
посемь же володимиръ посла по всему граду гл҃ѧ
аще не ѡбрѧщеть сѧ кто рѣцѣ ба҃тъ ли ли оубогъ или нищь ли работникъ противенъ мнѣ да будеть
се слышавше людье с радостью идѧху радующе сѧ и гл҃ще
аще бы се не добро было не бы сего кнѧзь и болѧрене прияли
наоутрия же изиде володимеръ с попы цр҃цины и с корсуньскыми на дънѣпръ
и сниде сѧ бе щисла людии
влѣзоша в воду
и стаяху ѡвы до шие
а друзии до персии
младии же ѿ берега
друзии же млади держаще
свершении же бродѧху
попове же стояще мл҃твы творѧху
и бѧше си вѣдѣти радость на нб҃си и на земли
толико д҃шь спасаемыхъ
а дьяволъ стенѧ гл҃ше
оувы мнѣ яко ѡсюда прогоним есмь
сде бо мнѧхъ жилище имѣти яко сде не суть оученья апсльска ни суть вѣдуще б҃а
но веселѧхъ сѧ ѡ службѣ ихъ еже служаху мнѣ
и се оуже побѣженъ ѥсмь ѿ невѣглас а не ѿ апслъ ни ѿ мчн҃къ
не имам оуже црствовати въ странах сихъ
крстившим же сѧ людемъ идоша кождо в домы своя
володимеръ же радъ бывъ яко позна б҃а самъ и людье ѥго възрѣвъ на нб҃о
хсе б҃е створивыи нб҃о и землю призри на новыя люди сия
и дажь имъ гси оувѣдѣти тобе истиньнаго б҃а яко.же оувѣдѣша страны хсьяньскыя
оутверди и вѣру в них праву и несовратьну
и мнѣ помози гси на супротивнаго врага да надѣя сѧ на тѧ и на твою державу побѣжю козни ѥго
и се рекъ повелѣ рубити цр҃кви и поставлѧти по мѣстомъ идеже стояху кумири
и постави цр҃квь ст҃аго василья на холмѣ идеже стояше кумиръ перунъ и прочии идеже творѧху потребы кнѧзь и людье
и нача ставити по градомъ цр҃кви и попы и лиди на крщ҃нье приводити по всѣмъ градом и селомъ
пославъ нача поимати оу нарочитое чади дѣти
и даяти нача на оученье книжное
мт҃ре же чадъ сихъ плакаху по нихъ
еще бо не бѧху сѧ оутвердили вѣрою
но акы по мертвеци плаках сѧ
сим же раздаяномъ на оученье книгамъ събыс сѧ пррчство на русьстѣи земли гл҃щее
во ѡны д҃нии оуслышать глусии словеса книжная
и яснъ будеть языкъ гугнивых
си бо не бѣша преди слышали словесе книжного
но по б҃жью строю и по млсти своеи помилова б҃ъ
якоже пр҃ркъ
помилуи ѥгоже аще хощю помилую
помилова бо ны пакы банею бытья и ѡбновленьем д҃ха по изволенью б҃жью а не по нашим дѣлом
блгснъ гсь исс хсс иже възлюби новыя люди русьскую землю просвѣти ю крщ҃ньем с҃тымь
тѣмь же и мы припадаѥм к нему гл҃ще
гси ісс хсе что ти въздамы ѡ всѣх яже въздасть нам грѣшником намъ сущемъ
недоѹмѣѥм противу даромъ твоим въздаянья въздати
велии бо ѥси
и чюна дѣла твоя
величью твоему нѣс конца
в родъ и родъ въсхвалить дѣла твоя
реку же съ дв҃домь
придѣте
възрадуемъ сѧ гсви
въскликнѣмъ б҃гу и сп҃су нашему
варимъ ліце ѥго въ исповѣданьем їсповѣдающе сѧ ѥму яко бл҃го яко в вѣкы млсть ѥго яко избавїл ны есть ѿ врагъ наших рекъше ѿ идолъ суетных
и пакы рцѣмъ съ дв҃дмь
въспоите гсви пѣс нову
воспоите гсви всѧ землѧ
въспоите гсви
блгсвте имѧ ѥго
блгсте д҃нь ѿ д҃не съпасенья ѥго
яко велии гсь и хваленъ зѣло
и величью ѥго нѣс конца
колика ти радость
не единъ ни два спасаѥта сѧ
реч бо гсь яко радость бываѥт на нб҃си ѡ единомь грѣшницѣ кающемь сѧ
се же не ѥдинъ ни два но бещисленое множьство к б҃у прїступиша с҃тымь крщ҃ньемь просвѣщени
якоже и пр҃ркъ реч
въскроплю на вы воду чсту
ї ѡчстите сѧ и ѿ идолъ вашихъ и ѿ грѣхъ ваших
пакы другии пр҃ркъ реч
кто яко б҃ъ ѡтъемьлѧ грѣхы и преступая неправды
яко хотѧи млствъ ѥсть
то ѡбратить и оущедрит ны
и погрузить грѣхы наша въ глубинѣ
ибо павелъ гл҃ть
братья елико нас крсти сѧ въ ісс хса въ см҃рти ѥго крстихомъ сѧ
и погребохом сѧ оубо с нимь крщ҃ньемь въ см҃рть
да якоже въста хсс ѿ мертвых съ славою ѡч҃ею якоже и мы въ ѡбновленьи житья поидемъ
и пакы
ветхая мимо идоша
и се быша новая
нынѣ приближи сѧ нам сп҃снье
нощь оуспѣ
а д҃нь приближи сѧ
им же приведенье ѡбрѣтохом вѣрою въ блгдть сию
им же хвалимъ сѧ и стоимъ
нынѣ же свободихом сѧ ѿ грѣха поработивше сѧ гсви
имате плодъ вашь въ с҃щнье
тѣм же долъжни есмы работати гсви радующе сѧ ѥму
реч бо дв҃дъ
работаите гсви съ страхом
и радуите сѧ ѥму с трепетом
мы же възопьемъ к гсу б҃у нашему гл҃ще
блгснъ гсь иже не дасть нас в ловитву зубомъ ихъ
сѣть скруши сѧ
и мы избавлени быхом ѿ прельсти дьяволѧ
и погибе памѧть ѥго с шюмом
и гсь в вѣкы пребываеть хвалимъ ѿ русьскых с҃новъ пѣваѥм въ тр҃ци
а дѣмони проклинаеми ѿ бл҃говѣрных мужь и ѿ вѣрных женъ иже прияли суть крещенье и покаянье въ ѿпущеньѥ грѣховъ новии людье хьсяньстии избрании б҃омь
володимеръ просвѣщенъ имъ и сн҃ве его и землѧ ѥго
бѣ бо оу него сн҃въ в҃і вышеславъ изѧславъ ярославъ с҃тополкъ всеволодъ с҃тославъ мьстиславъ борисъ глѣбъ станиславъ позвиздъ судиславъ
и посади вышеслава в новѣгородѣ а изѧслава полотьскѣ а с҃тополка туровѣ а ярослава ростовѣ
оумершю же старѣишему вышеславу новѣгородѣ посадиша ярослава новѣгородѣ а бориса ростовѣ а глѣба муромѣ с҃тослава деревѣхъ всеволода володимери мьстива тмуторокани
и реч володимеръ
се не добро еже малъ городъ ѡколо киева
и нача ставити городы по деснѣ и по востри и по трубешеви и по сулѣ и по стугнѣ
и поча нарубати мужѣ лучьшиѣ ѿ словень и ѿ кривичь и ѿ чюди и ѿ вѧтичь
и ѿ сихъ насели грады
бѣ бо рать ѿ печенгъ
и бѣ воюя сѧ с ними и ѡдалая имъ
Въ лѣт ҂ѕ҃ у҃ ҁ҃ Посемь же володимеръ живѧше въ законѣ хсьяньстѣ
помысли создати цр҃квь прес҃тыя б҃ца
пославъ приведе я мастеры ѿ грекъ
и наченшю же здати и яко сконча зижа оукраси ю иконами
и поручи ю настасу корсѧнину
и попы корсуньскыя и пристави служити в неи вдавъ ту все еже бѣ взѧлъ в корсуни иконы и съсуды и кртсы
Въ лѣт ҂ѕ҃ ѳ҃ Володимеръ заложи градъ бѣлъгородъ
и наруби въ не ѿ инѣхъ городовъ
и много людии сведе во нь
бѣ бо любѧ градъ сь
Въ лѣт ҂ѕ҃ ф҃ Иде на хорваты
пришедшю бо ѥму с воины хорватьскыя и се печенѣзи придоша по ѡнои сторонѣ ѿ сулы
володимеръ же поиде противу имъ
и срете и на трубеши ни бродѣ кде нынѣ переяславль
и ста володимеръ на сеи сторонѣ
а печенѣзи на ѡнои
и не смѧху си на ѡну страну
ни ѡни на сю страну
и приѣха кнѧзь печенѣжьскыи к рѣкѣ во-ва володимера и реч ѥму
выпусти ты свои мужь а я свои да сѧ борета
да аще твои мужь оударить моимь да не воюемъ за три лѣта
аще ли нашь мужь оударить да воюѥмъ за три лѣта
и разидоста сѧ разно
володимеръ же приде въ товары
посла бирїчи по товаромъ гл҃ѧ
нѣту лї такого мужа иже бы сѧ ялъ с печенѣжиномь
и не ѡбрѣте сѧ никдѣже
заутра приѣхаша печенѣзи
и свои мужь приведоша
и в наших не быс
и поча тужити володимеръ слѧ по всѣм воемъ
и прїде ѥдинъ старъ мужь ко кнѧзю
и реч ѥму
кнѧже есть оу мене ѥдинъ с҃нъ меншеи дома
а с четырми ѥсмь вышелъ
а ѡнъ дома
ѿ дѣтьства бо ѥго нѣс кто имъ оударилъ
единою бо ми и сварѧщю и ѡному мьнущю оусние разгнѣвавъ сѧ на мѧ преторже череви рукама
кнѧзь же се слышавъ радъ быс
посла по нь
и приведоша и ко кнѧзю
и кнѧзь повѣда ѥму всѧ
се же реч
кнѧже не вѣдѣ могу ли сѧ
и да искусить мѧ
нѣту ли быка быка велика и силна
и налѣзоша быкъ великъ и силенъ
и повелѣ раздраждити быка
возложиша на нь желѣза горѧча
и быка пустиша
и побѣже быкъ мимо и
и похвати быка рукою за бокъ
и вынѧ кожю с мѧсы елико ему рука зая
и реч ѥму володимеръ
можеши сѧ с ни бороти
и наоутрия придоша печенѣзи
почаша звати
нѣ ли мужа
се нашь доспѣлъ
володимеръ же повелѣ тои нощи въ ѡружь
и приступиша ту ѡбои
выпустиша печенѣзи мужь свои
бѣ бо превеликъ зѣло и страшенъ
и выступи мужь володимерь
и оузрѣ и печенѣзинъ
и посмѣя сѧ
бѣ бо середнии тѣломь
и размѣривше межи ѡбѣма полкома пустиша я к собѣ
и яста сѧ
почаста сѧ крѣпо держати
и оудави печенѣзина в руку до смерти
и оудари имь ѡ землю
и кликнуша
и печенѣзи побѣгоша
и русь погнаша по них сѣкуще
и прогнаша я
володимеръ же радъ бывъ заложи городъ на бротѣ томь
и нареч и переяславль зане перея славу ѡтроко тъ
володимеръ же великимь мужемъ створи того и ѡц҃а ѥго
володимеръ же възврати сѧ въ кыѥвъ с побѣдою и съ славою великою
Въ лѣт ҂ѕ҃ ф҃ в҃
Въ лѣт ҂ѕ҃ ф҃ г҃
В лѣт ҂ѕ҃ ф҃ д҃ Володимеръ видѣвъ цр҃квь свершену вшедъ в ню и помоли сѧ б҃у гл҃ѧ
гси б҃е призри с нб҃се
и вижь
и посѣти винограда своѥго
и сверши яже насади десница твоя новыя люди си им.же ѡбратилъ ѥси срдце в разум познати тебе б҃а истинного
и призри на цр҃квь твою си юже создах недостоиныи рабъ твои въ имѧ рожьшая тѧ матере приснод҃выя б҃ца
аже кто помолить сѧ въ ц҃ркви сеи то оуслыши мл҃тву ѥго мл҃твы ради прчстыя б҃ца
и помолившю сѧ ему рекъ сице
даю ц҃ркви сеи с҃тѣи бц҃и ѿ имѣнья моѥго и ѿ градъ моихъ десѧтую часть
и положи написавъ клѧтву въ ц҃ркви сеи рек
аще кто сего посудить да будет проклѧтъ
и вдасть десѧтину настасу корсунѧнину
и створи праздникъ великъ въ тъ д҃нь болѧром и старцемъ людьскым
и оубогим раздая имѣнье много
по сих же придоша печенѣзи к василеву
и съступившим сѧ и не могъ стерпѣти противу подъбѣгъ ста подъ мостом
ѡдва оукры сѧ противных
и тогда ѡбѣща сѧ володимеръ поставити ц҃рквь василевѣ стаг преѡбраженья
бѣ бо въ тъ д҃нь преѡбраженье гсне егда си быс сѣча
избывъ же володимеръ сего постави ц҃рквь
и створи праздник великъ варѧ т҃ Проваръ меду
и съзываше болѧры своя и посадникы старѣишины по всѣм градомъ и люди многы
и раздая оубогым т҃ грив
Праздновавъ кнѧзь д҃нии и҃ и възвращашеть сѧ кыеву на оуспенье с҃тыя бц҃а
и ту пакы стварѧще праздник великъ сзывая бещисленое множство народа
видѧ же лю хьсяны суща радоваше сѧ д҃шею и тѣлом
и тако по всѧ лѣта творѧше
бѣ бо любѧ словеса книжная
слыша бо ѥдиною еугалье чтомо
бл҃жни млствии яко ти помиловани будет
и пакы
продаите имѣнья ваша
и дадите нищим
и пакы
не скрываите собѣ скровищь на земли идеже тлѧ тлить и татье подъкоповают
но скрываите собѣ скровище на нбсѣх идеже ни тлѧ тлить ни татье крадуть
и дв҃да гл҃ща
блж҃нъ мужь милуя и дая
соломона же слыша гл҃ща
вдаяи нищему б҃у в заимъ дает
си слышавъ повелѣ всѧкому нищему и оубогому приходити на дворъ кнѧжь и взимати всѧку потробу питье и яденье и ѿ скотьнїць кунами
оустрои же и се
рек яко немощнии и болнии не могуть долѣсти двора моего повелѣ пристроити кола въскладше хлѣбы мѧса рыбы ѡвощь розноличныи медъ въ бчелках а въ другых квасъ возити по городу въпрашающим кде болнии и нищь не могы ходити
тѣмъ раздаваху на потребу
се же пакы творѧше людем своимъ
бываше множство ѿ мѧсъ ѿ скота и ѿ звѣрины
бѧше по изобилью ѿ всего
егда же подъпьяхуть сѧ начьнѧхуть роптати на кнѧзь гл҃ще
зло есть нашим головамъ
да намъ ясти деревѧными лъжицами а не сребрѧными
се слышавъ володимеръ повелѣ исковати лжицѣ сребрены ясти дружинѣ рек сице яко
сребромь и златом не имам налѣсти дружины
а дружиною налѣзу сребро и злато яко же дѣдъ мои и ѡц҃ь мои доиска сѧ дружиною злата и сребра
бѣ бо володимеръ любѧ дружину и с ними думая о строи земленѣм и ѡ ратехъ и оуставѣ земленѣм
и бѣ жива съ кнѧзи ѡколними миромь съ болеславомь лѧдьскымь и съ стефаномь оугрьскымь и съ андрихомь чешьскымь
и бѣ миръ межю ими и любы
живѧше же володимеръ в страсѣ б҃жьи
и оумножиша сѧ разбоеве
и рѣша епспи володимеру
се оумножиша сѧ разбоиници
почто не казниши ихъ
ѡн же реч имъ
бою сѧ грѣха
ѡни же рѣша ѥму
ты поставленъ ѥси ѿ б҃а на казнь злымъ а добрымъ на милованье
достоить ти казнити разбоиника
володимеръ же ѿвергъ виры нача казнити разбоиникы
и рѣша епспи и старци
рать многа
ѡже вира то на ѡружьи и на коних буди
и реч володимеръ
по ѹстроенью ѡтьню и дѣдню
В лѣт ҂ѕ҃ ф҃ е҃ Володимеру же шедшю новугороду по верховьниѣ воѣ на печенѣгы бѣ бо рать велика бес перестани
В сеже времѧ оувѣдѣша печенѣзи яко кнѧзѧ нѣту
придоша
и сташа ѡколо бѣлагорода
и не дадѧху вылѣсти из города
и быс гладъ великъ в городѣ
и не бѣ лзѣ володимеру помочи
не бѣ бо вои оу него
печенѣгъ же множьство много
и оудолжи сѧ ѡстоя в городѣ
и бѣ гладъ великъ
и створиша вѣче в городѣ
и рѣша
се оуже хочемъ померети ѿ глада
а ѿ кнѧзѧ помочи нѣту
да луче ли ны померети
вдаимы сѧ печенѣгомъ
да кого живѧть
кого ли оумертвѧть
оуже помираем ѿ глада
и тако свѣтъ створиша
бѣ же единъ старець
не былъ на вѣчи томь
и впраша что ради вѣче было
и людье повѣдаша ѥму яко ѹтро хотѧт сѧ людье передати печенѣгом
се слышавъ посла по старѣишины градьскыя
и реч имъ
слышахъ яко хочете сѧ передати печенѣгом
не стерпѧть людье глада
и реч имъ
послушаите мене
не передаите сѧ за г҃ д҃ни
и я вы что велю створите
ѡни же ради ѡбѣщаша сѧ послушати
и реч имъ
сберѣте аче и по горсти ѡвса или пшеницѣ ли ѡтрубъ
ѡни же шедше ради снискаша
и повелѣ женамъ створити цѣжь в немь же варѧть кисель
и повелѣ ископати колодѧзь и встави тамо кадь и нальяти цѣжа кадь
и повелѣ другыи колодѧзь ископати и вставити тамо кадь
и повелѣ искати меду
ѡни же шедше взѧша меду лукно
бѣ бо погребено в кнѧжи медуши
и повелѣ росытити велми и въльяти в кадь в друзѣмь колодѧзи
оутро же повелѣ послати по печенѣгы
и горожане же рѣша шедше к печенѣгом
поимѣте к собѣ таль нашь
а вы поидѣте до і҃ мужь в градъ да видите что сѧ дѣеть в градѣ нашем
печенѣзи же ради бывше мнѧще яко предати сѧ хотѧт пояша оу них тали
а сами избраша лучьшиѣ мужи в городѣхъ
и послаша в градъ да розглѧдають в городѣ что сѧ дѣеть
и придоша в городъ
и рекоша имъ людье
почто губите себе коли можете престояти нас
аще стоите за і҃ лѣт что можете створити нам
имѣемъ бо кормлю ѿ землѣ
аще ли не вѣруѥте да оузрите своима ѡчима
и приведоша я къ кладѧзю идѣже цѣжь
и почерпоша вѣдромь
и льяша в латки
и яко свариша кїсель и поимше придоша с ними к другому кладѧзю
и почерпоша сыты
и почаша ясти сами первое потомь же печенѣзи
и оудивиша сѧ
и рекоша
не имуть вѣры наши кнѧзи аще не ядѧт сами
людье же нальяша корчагу цѣжа и сыты ѿ колодѧзѧ
вдаша печенѣгом
ѡни же пришедше повѣдаша всѧ бывшая
и варивше яша кнѧзи печенѣзьстии
и подивиша сѧ
и поимше тали своя и ѡнѣхъ пустивше въсташа
ѿ града въ своя си идоша
В лѣт ҂ѕ҃ ф҃ ѕ҃
В лѣт ҂ѕ҃ ф҃ з҃
В лѣт ҂ѕ҃ ф҃ и҃ Престави сѧ малъѳрѣдь
в се же лѣто престави сѧ и рогънѣдь мати ярославлѧ
В лѣт ҂ѕ҃ ф҃ ѳ҃ Престави сѧ изѧславъ ѡц҃ь брѧчиславль сн҃ъ володимерь
В лѣт ҂ѕ҃ ф҃ і҃
В лѣт ҂ѕ҃ ф҃ а҃і Престави сѧ всеславъ с҃нъ изѧславль внукъ володимерь
В лѣт ҂ѕ҃ ф҃ в҃і
В лѣт ҂ѕ҃ ф҃ г҃і
В лѣ ҂ѕ҃ ф҃ д҃і
в лѣт ҂ѕ҃ ф҃ е҃і Пренесени с҃тии въ с҃тую бц҃ю
В лѣт ҂ѕ҃ ф҃ ѕ҃і
В лѣт ҂ѕ҃ ф҃ з҃і
В лѣт ҂ѕ҃ ф҃ и҃і
В лѣт ҂ѕ҃ ф҃ ѳ҃і Престави сѧ црцсѧ володимерѧя анна
В лѣт ҂ѕ҃ ф҃ к҃
В лѣт ҂ѕ҃ ф҃ к҃ а
В лѣт ҂ѕ҃ ф҃ к҃ в Ярославу же сущю новѣгородѣ и оурокомь дающю кыѥву двѣ тысѧчѣ гривнѣ ѿ года до года а тысѧчю новѣгородѣ гридемъ раздаваху
а тако даяху посадници новъгородьстии
а ярославъ сего не даяше ѡц҃ю своѥму
и реч володимеръ
требите путь
и мостите мостъ
хотѧшеть бо на ярослава ити на с҃на своѥго
но разболѣ сѧ
В лѣт ҂ѕ҃ ф҃ к҃ г Хотѧщю володимеру ити на ярослава ярославъ же пославъ за море приведе варѧгы боя сѧ ѡц҃а своѥго
но б҃ъ не вдасть дьяволу радости
володимеру бо разболѣвшю сѧ в сеже времѧ бѧше оу него борисъ
печенѣгом идущемъ на русь посла противу имъ бориса
самъ бо болѧше велми
в неиже болести и сконча сѧ мцса иоулѧ въ е҃і д҃нь
Оумре же на берестовѣмь
и потаиша и
бѣ бо с҃тополкъ кыевѣ
ночью же межю клѣтми проимавше помостъ ѡбертѣвше в коверъ и оужи съвѣсиша на землю
възложьше и на сани везъше поставиша и въ с҃тѣи бц҃и юже бѣ създалъ самъ
се же оувѣдѣвъше людье бе щисла снидоша сѧ
и плакаша сѧ по немь болѧре и акы заступника ихъ земли оубозии акы заступника и кормителѧ
и вложиша и в корсту мороморѧну
схраниша тѣло ѥго с плачемь блж҃наго кнѧзѧ
се есть новыи костѧнтинъ великого рима иже кртсивъ сѧ сам и люди своя
тако и сь створи подобно ѥму
аще бо бѣ и преже на скверньную похоть желая но послѣ же прилежа к покаянью яко же апслъ вѣщаваеть
идеже оумножить сѧ грѣхъ ту изобильствуеть блгдть
дивно же есть се колико добра створїлъ русьстѣи земли кртсивъ ю
мы же хсьяне суще не въздаем почестья противу ѡного възданью
аще бо ѡнъ не крстилъ бы насъ то нынѣ были быхомъ в прельсти дьяволи якоже и прародители наши погынуша
да аще быхом имѣли потщанье и мольбы приносили б҃у за нь в д҃нь преставленья ѥго и видѧ бы б҃ъ тщанье наше к нему прославилъ бы и
намъ бо достоить за нь б҃а молити понеже тѣмь б҃а познахом
но дажь ти гсь по срцдю твоему
и всѧ прошенья твоя исполни ѥгоже желаше цртсва нбнсаго
дажь ти гсь вѣнець с праведными в пищи раистѣи веселье и ликъствованье съ аврамомь и с прочими патриархы якоже соломонъ реч
оумершю мужю праведну не погыбаеть оупованье
сего бо в памѧть держать русьстии людье поминающе с҃тое крщ҃нье
и прославлѧють б҃а въ млт҃вахъ и в пѣснехъ и въ псалмѣхъ поюще гсви новии людье просвѣщени ст҃ымь дх҃мь чающе надежи великаго и сп҃са нашего ісс хса въздати комуждо противу трудомъ неиздреченьную радость юже буди оулучити всѣмъ хсьяномъ-
ѡ оубьеньи борисовѣ
С҃тополкъ же сѣде кыевѣ по ѡ҃ци своемь
и съзва кыяны
и нача даяти имъ имѣнье
ѡни же приимаху
и не бѣ срцде ихъ с нимь яко братья ихъ бѣша с борисомь
и борису же възъвратившю сѧ съ вои не ѡбрѣтшю печенѣгъ вѣсть приде к нему
ѡц҃ь ти оумерелъ
и плака сѧ по ѡц҃и велми
любимъ бо бѣ ѡц҃емь своимь паче всѣхъ
и ста на льтѣ пришедъ
рѣша же ѥму дружина ѡтнѧ
се дружина оу тобе ѡтьнѧ и вои
поиди
сѧди кыевѣ на столѣ ѡтни
ѡнъ же реч
не буди мнѣ възнѧти рукы на брата своѥго старѣишаго
аще и ѡц҃ь ми оумре то сь ми буди въ ѡц҃а мѣсто
и се слышавше вои разидоша сѧ ѿ него
борисъ же стояше съ ѡтрокы своими
ст҃ополкъ же исполнивъ сѧ безаконья каиновъ смыслъ приимъ посылая к борису гл҃ше яко
с тобою хочю любовь имѣти и къ ѡтню придамь ти
а льстѧ под нимь како бы и погубити
ст҃ополкъ же приде ночью вышегороду
ѡтаи призва путшю и вышегородьскыѣ болѧрьцѣ
и реч имъ
прияете ли ми всѣмъ срцдмь
реч же путьша с вышегородьци
можемъ главы своя сложити за тѧ
ѡнъ же реч имъ
не повѣдуче никому.же шедше оубиите брата моѥго бориса
ѡни же вскорѣ ѡбѣщаша сѧ ему се створити
ѡ сѧковыхъ бо соломъ реч
скори суть пролити кровь бес правды
ти бо ѡбѣщают сѧ крови
сбирають собѣ злая
сихъ путье суть скончавающих безаконье
нечестьемь бо свою дш҃ю емлють
послании же придоша на льто ночью
и подъступиша ближе
и слышаша блж҃наго бориса поюща заоутреню
бѣ бо ему вѣсть оуже яко хотѧть погубити и
и вставъ нача пѣти гл҃ѧ
Гси что сѧ оумножиша стужающии мнѣ
мнози въстають на мѧ
и пакы
яко стрѣлы твоя оуньзоша во мнѣ
яко азъ на раны готовъ
и болѣзнь моя предо мною есть
и пакы гл҃ше
гси оуслыши млт҃ву мою
и не вниди в судъ с рабомъ своимъ
яко не ѡправдит сѧ предъ тобою всѧкъ живыи
яко погна врагъ дш҃ю мою
и кончавъ ѡксапсалма оувидѣвъ яко послани суть губитъ ѥго нача пѣти псл҃тырю гл҃ѧ яко
ѡбидоша мѧ оунци тучни
и сборъ злобивыхъ ѡсѣде мѧ
гси б҃е мои на тѧ уповах
и сп҃си мѧ
и ѿ всѣхъ гонѧщих избави мѧ
посемь же нача канунъ пѣти
таче кончавъ заоутреню помолі сѧ гл҃ѧ зрѧ на икону на ѡбразъ влчднь гл҃ѧ сице
гси ісс хсс иже симь ѡбразомь яви сѧ на земли спс҃нья ради нашего изволивъ своею волею пригвоздити на кртсѣ руцѣ свои и приимъ стртсь грѣхъ ради наших тако и мене сподоби прияти стртсь
се же не ѿ противныхъ приимаю но ѿ брата своего
и не створи ѥму гси в семь грѣха
и помолившю сѧ ему възлеже на ѡдрѣ своем
и се нападоша акы звѣрье дивии ѡколо шатра
и насунуша и копьи
и прободоша бориса
и слугу ѥго падша на нем прободоша с нимь
бѣ бо се любимъ борисомь
бѧше ѡтрокъ сь родомь сн҃ъ оугърескъ именемь геѡрги
ѥго же люблѧше повелику борисъ
бѣ бо възложилъ на нь гривну злату велику в неи же предъстояше пред нимь
и избиша же и ины ѡтрокы борисовы многы
геѡргевї же сему не могуще вборзѣ снѧти гривны съ шиѣ усѣкнуша главу ѥго
и тако снѧша и
тѣмь же послѣ же не ѡбрѣтоша тѣла сего въ трупии
бориса же оубивше ѡканьнии оувертѣвше в шатеръ възложивше на кола повезоша и и еще дышющю ему
оувѣдѣвше же се ѡканьныи ст҃ополкъ яко еще дышеть посла два варѧга прикончатъ ѥго
ѡнѣма же пришедшема яко и еще живъ есть единъ ею извлекъ мечь проньзе и къ срцдю
и тако сконча сѧ блж҃ныи борисъ вѣнець приемъ ѿ хса б҃а съ праведными причетъ сѧ съ прр҃кы и аплсы с ликы мч҃нчьскыми водварѧя сѧ авраму на лонѣ почивая видѧ неиздреченьную радость въспѣвая съ анг҃лы и веселѧ сѧ в лику ст҃ыхъ
и положиша тѣло ѥго принесше ѡтаи вышегороду оу црк҃ве стаг василья
ѡканьнии же си оубиицѣ придоша къ ст҃ополку акъ хулу имуще безаконьници
суть же имена симъ законопреступником путьша и талець еловить лѧшько
ѡц҃ь же ихъ сотона
сици бо слугы бѣси бывають
бѣси бо на злое посылаѥми бывають англ҃и на бл҃гое посылаѥми
ан҃глъ бо члв҃ку зла не створѧеть
но бл҃гое мыслить ему всегда
паче же хьсяномъ помагають
и заступають ѿ супротивнаго дьявола
а бѣси на злое всегда ловѧть завидѧще ему
понеже видѧть члв҃ка б҃мь почьщена и завидѧще ему на зло слеми скори суть
золъ бо члв҃къ тща сѧ на злое
не хужи есть бѣса
бѣси бо б҃а боят сѧ
а золъ члв҃къ ни б҃а боит сѧ ни члв҃къ сѧ стыдить
бѣси бо крста сѧ боять гнсѧ
а члв҃къ золъ ни кртса сѧ боить
сто҃полкъ же ѡканьныи помысли въ собѣ рекъ
се оубихъ борїса
како бы оубити глѣба
ї приемъ помыслъ каиновъ с лестью посла къ глѣбу гл҃ѧ сице
поиди вборзѣ
ѡц҃ь тѧ зоветь
не сдравить бо велми
глѣбъ же вборзѣ всѣдъ на конѣ с малою дружиною поиде
бѣ бо послушливъ ѡц҃ю
и пришедшю ему на волгу на поли потче сѧ конь в рвѣ
и наломи ему ногу мало
и приде смоленьску
и поиде ѿ смоленьска яко зрѣемо
и ста на смѧдинѣ в насадѣ
в се же времѧ пришла бѣ вѣсть къ ярославу ѿ передъславы ѡ ѡтни смр҃ти
и посла ярославъ къ глѣбу гл҃ѧ
не ходи
ѡц҃ь ти оумерлъ
а братъ ти оубьенъ ѿ с҃тополка
се слышавъ глѣбъ възпи велми
съ слезами плача сѧ по ѡц҃и паче же по братѣ
и нача молити сѧ съ слезами гл҃ѧ
оувы мнѣ гси
луче бы ми оумрети съ братомь нежели жити на свѣтѣ семь
аще бо быхъ брате мои видѣлъ лице твое англское оумерлъ бых с тобою
нынѣ же что ради ѡстахъ азъ единъ
кдѣ суть словеса твоя яже гл҃а къ мнѣ брате мои любимыи
нынѣ оуже не оуслышю тихаго твоего наказанья
да аще ѥси получилъ дерзновенье оу б҃а моли сѧ ѡ мнѣ да и азъ быхъ ту.же стртсь приялъ
луче бо ми было с тобою жити неже въ свѣтѣ семь прелестнѣмь
и сице ему молѧщю сѧ съ слезами се внезапу придоша послании ѿ с҃тополка на погубленье глѣбу
и ту абье послании яша корабль глѣбовъ
и ѡбнажиша ѡружье
ѡтроци глѣбови оуныша
ѡканьныи же посланыи горѧсѣръ повелѣ вборзѣ зарѣзати глѣба
поваръ же глѣбовъ именемь торчинъ вынезъ ножь зарѣза глѣба акы агнѧ непорочно
принесе сѧ на жертву бв҃и в воню бл҃гооуханья жертва словесная
и прия вѣнець вшедъ въ нбнсыя ѡбители
и оузрѣ желаемаго брата своего
и радоваше сѧ с нимь неиздреченьною радостью юже оулучиста братолюбьемь своимь
се коль добро и коль красно еже жити братома вкупѣ
ѡканьнии же възвратиша сѧ въспѧть якоже реч дв҃дъ
да възвратѧт сѧ грѣшници въ адъ
ѡнѣм же пришедшимъ и повѣдаша с҃тополку яко
створихом повелѣная тобою
ѡнъ же се слышавъ възнесе сѧ срдце ѥго болма не вѣдыи дв҃да гл҃ща
что сѧ хвалиши ѡ злобѣ силныи
безаконье весь дн҃ь оумысли языкъ твои
глѣбу же оубьену бывшю и повержену на брезѣ межи двѣма колодама посемь же вземше везоша и
и положиша и оу брата своѥго бориса оу црк҃ве стаг василья
и съвкуплена тѣломь
паче же дш҃ама оу въладыкы все црѧс пребывающа в радости бесконечнѣи во свѣтѣ неиздреченьнѣмь подающа ицѣлебныя дары русьстѣи земли
и инѣмъ приходѧщим странным с вѣрою даета ицѣленье хромым ходити слѣпымъ прозрѣнье болѧщим цѣлбы ѡкованым разрѣшенье темницам ѿверзенье печалным оутѣха напастным избавленье
и еста заступника русьстѣи земли и свѣтилника сияюща и молѧща сѧ воину къ влдцѣ ѡ своихъ людех
тѣм же и мы должни есмы хвалити достоино стрспца хсва молѧще сѧ прилѣжно к нима рекуще
радуита сѧ стрспца хвса русьскыя землѧ яже ицѣленье подаета приходѧщим к вамъ вѣрою и любовью
радуита сѧ нбсная жителѧ въ плоти анг҃ла быста единомысленая служителѧ верста единоѡбразна с҃тымъ единодш҃ьна
тѣмь стражющимъ всѣм ицѣленье подаета
радуита сѧ борисе и глѣбе б҃омд҃рая
яко потока точита ѿ кладѧзѧ воды живоносныя ицѣленья
истѣкають вѣрным людемъ на ицѣленье
радуита сѧ лукаваго змия поправша
свѣтозарна явиста сѧ яко свѣтилѣ ѡзарѧюща всю землю русьскую всегда тму ѿгонѧща явлѧюща сѧ вѣрою неоуклоньною
радуита сѧ недрѣманьное ѡко стѧжавша дш҃а на свершенье бж҃ье ст҃хъ заповѣди приимше в срдці своемь блжн҃ая
радуита сѧ брата вкупѣ в мѣстѣхъ златозарныхъ в селѣхъ нбнсыхъ в славѣ неоувѧдающеи ея же по достоянью сподобиста сѧ
радуита сѧ б҃жьими свѣтлостьми явѣ ѡблистаеми
всего мира ѡбиходита бѣсы ѿгонѧща недугы ицѣлѧюща свѣтилника предобрая заступника теплая суща съ бм҃ь бжтсвенами лучами ражизаема воину доблѧя стрстьника дш҃а просвѣщающа вѣрнымъ людем
възвысила бо есть ваю свѣтоносная любы нбсная
тѣмь красных всѣхъ наслѣдоваста въ нбнсѣмь житьи славу и раискую пищю и свѣтъ разумныи красныя радости
радуита сѧ яко всѧ напаяюща срцда горести и болѣзнї ѿгонѧща стрсти злыя ицѣлѧюща каплѧми кровными ст҃ыми ѡчервивша багрѧницю славная
ту же красно носѧща съ хсмсь црствуета всегда молѧща сѧ за новыя люди хьсяньскыя и сродникы своя
землѧ бо блгсви сѧ ваю кровью и мощьми
лежаща дх҃мь бжственымь просвѣщаета
в неи же съ мч҃нкы яко мчн҃ка за людї своя молита сѧ
радуита сѧ свѣтлѣи звѣздѣ заоутра въсходѧщии но хослюбивая стрпсцѧ и заступника наша
покорита поганыя подъ нозѣ кнѧземъ нашим молѧща сѧ къ влцдѣ б҃у нашему
мирно пребывати в совокуплении и въ сдравии избавѧща ѿ оусобныя рати и ѿ пронырьства дьяволѧ
сподобита же и нас поющих и почитающих ваю чстное торжьство въ всѧ вѣкы до скончанья·:-
Ст҃ополкъ же сь ѡканьныи и злыи оуби ст҃ослава пославъ в горѣ оугорьстѣи бѣжащю ему въ оугры
и нача помышлѧти яко
избью всю братью свою
и прииму власть русьскую единъ
помысливъ высокооумъемь своимь не вѣдыи яко б҃ъ даеть власть ему.же хощеть
поставлѧеть бо црсѧ и кнѧзѧ вышнии
ему.же хощеть дасть
аще бо кая землѧ оуправит сѧ прде бм҃ь поставлѧеть еи црсѧ или кнѧзѧ праведна любѧща судъ и правду
и властелѧ оустраяеть и судью правѧщаго судъ
аще бо кнѧзи правьдиви бывають в земли то многа ѿдают сѧ согрѣшенья
аще ли зли и лукави бывають то болше зло наводить б҃ъ на землю понеже то глава есть земли
тако бо исаия реч
лютѣ бо граду тому в немьже кнѧзь оунъ любѧи вино пити съ гусльми и съ младыми свѣтнїкы
сѧковыя бо б҃ъ даѥть за грѣхы
а старыя и мд҃рыя ѿиметь
яко же исаия г҃леть
ѿиметь гсь ѿ иерлмса крѣпкаго исполина и члв҃ка храбра и судью и пррк҃а и смѣрена старца разумна послушлива
поставлю оуношю кнѧзѧ имъ и ругателѧ ѡбладающа ими
С҃тополкъ же ѡканныи нача кнѧжити кыевѣ
созвавъ люди нача даяти ѡвѣмъ корзна а другым кунами
и раздая множьство
ярославу же не вѣдущю ѿтьнѣ смр҃ти варѧзи бѧху мнози оу ярослава
и насилье творѧху новгородцем и женамъ ихъ
вставше новгородци избиша вѧрѧгы во дворѣ поромони
и разгнѣва сѧ ярославъ
и шедъ на рокомъ сѣде въ дворѣ
пославъ к новгородцемъ реч
оуже мнѣ сихъ не крѣсити
и позва к собѣ нарочитыѣ мужи иже бѧху иссѣкли варѧгы
ѡбльстивъ и исѣче
в ту.же нощь приде ему вѣсть ис кыева ѿ сестры ѥго передъславы
си ѡц҃ь ти оумерлъ
а с҃тополкъ сѣдитъ ти кыевѣ оубивъ бориса
а на глѣба посла
а блюди сѧ ѥго повелику
се слышавъ печаленъ быс ѡ ѡц҃и и ѡ дружинѣ
заоутра же собравъ избытокъ новгородець ярославъ реч
ѡ люба моя дружина юже вчера избихъ на вѣчи
ѡц҃ь мои оумерлъ
а с҃тополкъ сѣди кыевѣ избивая братью свою
и рѣша новгородци
аще кнѧже братя наша исѣчена суть можемъ по тобѣ бороти
и събра ярославъ варѧгъ тысѧчю а прочих вои м҃
и поиде на с҃тополка нарекъ б҃а рекъ
не я почахъ избивати братю но ѡнъ
да будеть ѿместьникъ б҃ъ крове братя моея зане без вины пролья кровь борисову и глѣбову праведною
еда и мнѣ сице же створить
но суди ми гси по правдѣ да скончает сѧ злоба грѣшнаго
и поиде на ст҃ополъка
слышавше се ст҃ополкъ идуща ярослава пристрои бе щисла вои ѡнъ полъ днѣпра
а ярославъ ѡбъ сю
Начало кнѧженья ярославлѧ кыевѣ
В лѣт ҂ѕ҃ ф҃ к҃ д Приде ярославъ и сташа противу ѡ полъ днѣпра
и не смѧху ни си ѡнѣхъ ни ѡни сихъ начати
и стояша мц҃ѣ г҃ противу собѣ
и воевода нача с҃тополчь ѣздѧ възлѣ берегъ оукарѧти новгородцѣ гл҃ѧ
что придосте с хромьцемь симь ѡ вы плотници суще
а приставимъ вы хоромомъ рубити нашимъ
се слышавше новгородци рѣша ярославу яко
заоутра перевеземъ сѧ на не
аще кто не поидеть с нами сами потнемъ
бѣ бо оуже в заморозъ
с҃тополкъ стояше межи двѣма ѡзерома
и всю нощь пилъ бѣ с дружиною своею
ярослав же заоутра исполчивъ дружину свою противу свѣту перевезе сѧ
и высѣдъ на брегъ ѿринуша лодьѣ ѿ берега
и поидоша противу собѣ
и сступиша сѧ на мѣстѣ
быс сѣча зла
и не бѣ лзѣ ѡзеромь печенѣгомъ помагати
и притиснуша с҃тополка с дружиною къ зеру
и въступиша на ледъ
и ѡбломи сѧ с ними ледъ
и ѡдалати нача ярославъ
с҃тополкъ же бѣжа в лѧхы
ярославъ же сѣде кыевѣ на столѣ ѡтьни и дѣдни
И бы тогда ярославъ новѣгородѣ лѣт к҃ и
В лѣт ҂ѕ҃ ф҃ к҃ е Ярославъ иде и погорѣ цр҃кви
В лѣт ҂ѕ҃ ф҃ к҃ ѕ Приде болеславъ съ с҃тополкомь на ярослава с лѧхы
ярославъ же совокупивъ русь и варѧгы и словѣнѣ поиде противу болеславу и ст҃ополку
приде волыню
и сташа ѡбаполъ рѣкы буга
и бѣ оу ярослава кормилець и воевода именемь буды
нача оукарѧти болеслава гл҃ѧ
да то ти прободемъ трѣскою черево твое толъстое
бѣ бо болеславъ великъ и тѧжекъ яко и на кони не могы сѣдѣти
но бѧше смыслень
и реч болеславъ къ дружинѣ своеи
аще вы сего оукора не жаль азъ единъ погыну
всѣдъ на конь вбреде в рѣку
и по немь вои ѥго
ярослав же не оутѧгну исполчити сѧ
и побѣди болеславъ ярослава
ярославъ же оубѣжа съ д҃.ми мужи новугороду
болеславъ же вниде в кыевъ съ с҃тополкомь
и реч болеславъ
разведѣте дружїну мою по городомъ на покоръмъ
и быс тако
ярославу же прїбѣгшю новугороду и хотѧше бѣжати за море
и посадникъ коснѧтинъ сн҃ъ добрынь с новгородьци расѣкоша лодьѣ ярославлѣ рекуще
хочемъ сѧ и еще бити съ болеславомъ и съ ст҃ополкомь
начаша скотъ събирати ѿ мужа по д҃ куны а ѿ старостъ по і҃ грив а ѿ бояръ по и҃і грив
и приведоша варѧгы
вдаша имъ скотъ
и совокупи ярославъ воя многы
болеславъ же бѣ кыевѣ сѣдѧ
ѡканьныи же с҃тополкъ реч
елико же лѧховъ по городу избиваите я
и избиша лѧхы
болеславъ же побѣже ис кыева възма имѣнье и бояры ярославлѣ и сестрѣ ѥго и настаса
пристави десѧтиньнаго ко имѣнью
бѣ бо сѧ ѥму ввѣрилъ лестью
и людии множьство веде с собою
и городы червеньскыя зая собѣ
и приде в свою землю
с҃тополкъ же нача кнѧжити кыевѣ
и поиде ярославъ на с҃тополка
и бѣжа с҃тополкъ в печенѣгы
В лѣт ҂ѕ҃ ф҃ к҃ з Приде с҃тополкъ с печенѣгы в силѣ тѧжьцѣ
и ярославъ собра множьство вои
и взиде противу ему на льто
ярославъ ста на мѣстѣ идеже оубиша бориса
въздѣвъ руцѣ на н҃бо реч
кровь брата моѥго вопьеть к тобѣ влкдо
мьсти ѿ крове праведнаго сего якоже мьстилъ ѥси крове авелевы
положивъ на каинѣ стенанье и трѧсенье тако положи и на семь
помоливъ сѧ и рекъ
брата моя аще еста и тѣломь ѿсюда но мл҃твою помозѣта ми на противнаго сего ѹбиицю и гордаго
и се ему рекшю поидоша противу собѣ
и покрыша по летьское ѡбои ѿ множьства вои
бѣ же пѧтокъ тогда въсходѧщю слн҃цю
и сступиша сѧ ѡбои
быс сѣча зла
яка же не была в руси
и за рукы емлюче сѣцѧху сѧ
и сступаша сѧ трижды яко по ѹдольемь крови тещи
К вечеру же ѡдолѣ ярославъ
а с҃тополкъ бѣжа
и бѣжащю ему нападе на нь бѣсъ
и раслабѣша кости ѥго
не можаше сѣдѣти
и несѧхуть и на носилѣхъ
принесоша и къ бестою бѣгающе с нимь
ѡнъ же гл҃ше
побѣгнѣте со мною
женуть по насъ
ѡтроци же ѥго всылаху противу
еда кто женеть по насъ
и не бѣ никогоже в слѣдъ гонѧщаго
и бѣжаху с нимь
ѡнъ же в немощи лежа въсхопивъ сѧ гл҃ше
ѡсе женуть
побѣгнѣте
не можаше терпѣти на единомь мѣстѣ
и пробѣжа лѧдьскую землю гонимъ б҃ьимъ гнѣвомъ
прибѣжа в пустыню межю лѧхы и чехы
испроверже злѣ животъ свои
ѥго же по правдѣ яко неправедну суду нашедшю на нь по ѡшествии сего свѣта прияша мукы ѡканьнаго
показоваше явѣ
посланая пагубная рана въ смр҃ть немїлостивно въгна
и по смр҃ти вѣчно мучимъ есть свѧзанъ
есть же могыла ѥго в пустыни и до сего дне
исходить же ѿ нея смрадъ золъ
се же б҃ъ показа на наказанье кнѧземъ русьскым да аще сии еще сице же створѧть такоже зло оубииство
з҃ бо мьстии прия каинъ оубивъ авелѧ
а ламехъ о҃
Понеже бѣ каинъ не вѣдыи мьщенья прияти ѿ б҃а
а ламехъ вѣдыи казнь бывши на прародителю ѥго створи оубииство
реч бо ламехъ къ своима женома
мужа оубихъ въ вредъ мнѣ
и оуношю въ язву мнѣ
тѣмь же реч о҃ мьстии на мнѣ
понеже реч вѣдая створихъ се
ламехъ оуби два брата енохова
и поя собѣ женѣ ею
се же с҃тополкъ новыи авимелехъ иже сѧ бѣ родилъ ѿ прелюбодѣянья иже изби братю свою сн҃ы гедеѡны
тако и сь быс
ярославъ же сѣде кыевѣ оутеръ пота с дружиною своею показавъ побѣду и трудъ великъ
В лѣт ҂ѕ҃ ф҃ к҃ и Роди сѧ оу ярослава с҃нъ
и нареч имѧ ѥму володимеръ
В лѣт ҂ѕ҃ ф҃ к҃ ѳ Приде брѧчиславъ с҃нъ изѧславль внукъ володимърь на новъгородъ
и зая новъгородъ
и поимъ новгородцѣ и имѣнье ихъ поиде полотьску ѡпѧть
и пришедшю ему к судомири рѣцѣ и ярославъ ис кыева въ з҃ д҃нь постиже и ту
и побѣди ярославъ брѧчислава
и новгородцѣ вороти новугороду
а брѧчиславъ бѣжа полотьску
В лѣт ҂ѕ҃ ф҃ л҃ Приде ярославъ къ берестию
въ си же времена мьстиславу сущю тмутороканю поиде на касогы
слышавъ же се кнѧзь касожьскыи редедѧ изиде противу тому
и ставшема ѡбѣма полкома противу собѣ и реч редедѧ къ мьстиславу
что ради губивѣ дружину межи собою
но сы.идевѣ сѧ сама боротъ
да аще ѡдолѣешї ты то возмеши имѣнье мое и жену мою и дѣти моѣ ї землю мою
аще ли азъ ѡдолѣю то възму твое все
и реч мьстиславъ
тако буди
и реч редедѧ ко мьстиславу
не ѡружьемь сѧ бьевѣ но борьбою
и яста сѧ бороти крѣпко
и надолзѣ борющема сѧ има нача изнемагати мьстиславъ
бѣ бо великъ и силенъ редедѧ
и реч мьстиславъ
ѡ прчстая бц҃е помози ми
аще бо ѹдолѣю сему сзижю цр҃квь во имѧ твое
и се рекъ оудари имь ѡ землю
и вынзе ножь
зарѣза редедю
шедъ в землю ѥго взѧ все имѣнье ѥго жену ѥго и дѣти ѥго
и дань възложи на касогы
и пришедъ тьмутороканю заложи црк҃вь с҃тыя бц҃а
и созда ю яже стоить и до сего дн҃е тьмуторокани
В лѣт ҂ѕ҃ ф҃ л҃ а Поиде мьстиславъ на ярослава с козары и съ касогы
В лѣт ҂ѕ҃ ф҃ л҃ в Ярославу сущю новѣгородѣ приде мьстиславъ ис тъмутороканѧ кыеву
и и не прияша ѥго кыяне
ѡнъ же шедъ сѣде на столѣ черниговѣ ярославу сущю новѣгородѣ тогда
В се же лѣт Въсташа волъсви в суждали
избиваху старую чадь къ дьяволю наоущенью и бѣсованью гл҃ще яко си держать гобино
бѣ мѧтежь великъ и голодъ по всеи тои странѣ
идоша по волзѣ вси людье в болгары
и привезоша
и тако ѡжиша
слышав же ярославъ волхвы приде суздалю
изъимавъ волхвы расточи
а другыми показни рекъ сице
б҃ъ наводить по грѣхомъ на куюждо землю гладом или моромъ ли ведромь ли иною казнью
а члв҃къ не вѣсть ничтоже
и възвративъ сѧ ярославъ приде новуногороду
и посла за море по варѧгы
и прїде якунъ с варѧгы
и бѣ якунъ слѣпъ
луда бѣ оу него золотомь истъкана
и приде къ ярославу
иде ярославъ съ якуномь на мьстислава
мьстиславъ же слышавъ взиде противу има к листвену
мьстиславъ же с вечера исполчивъ дружину и постави сѣверъ въ чело противу варѧгомъ
а сам ста с дружиною своею по крилома
и бывши нощи быс тма молонья и громъ и дождь
реч мьстиславъ дружинѣ своеи
поидемъ на не
и поиде мьстиславъ и ярославъ противу собѣ
и сступи сѧ чело сѣверъ съ варѧгы
и быс сѣча силна
яко посвѣтѧше молонья блещашеть сѧ ѡружье
и бѣ гроза велика и сѣча силна и страшна
видѣв же ярославъ яко побѣжаемъ есть побѣже съ якуномъ кнѧземь варѧжьскым
и якунъ ту ѿбѣже луды златоѣ
ярославъ же приде новугороду
а якунъ иде за море
мьстиславъ же ѡ светъ заоутра видѣвъ лежачиѣ сѣчены ѿ своих сѣверъ и варѧгы ярославлѣ и реч
кто сему не радъ
се лежить сѣверѧнинъ
а се варѧгъ
а дружина своя цѣла
и посла мьстиславъ по ярославѣ гл҃ѧ
сѧди в своемь кыевѣ
ты еси старѣишеи братъ
а мнѣ буди си сторона
и не смѧше ярославъ ити в кыевъ дондеже смириста сѧ
и сѣдѧше мьстиславъ черниговѣ
а ярославъ новѣгородѣ
и бѣяху кыевѣ мужи ярославли з҃ лѣт
быс и роди сѧ другыи сн҃ъ
и нареч имѧ ему изѧславъ
В лѣт ҂ѕ҃ ф҃ л҃ д Ярославъ совокупи воя многы
и приде кыеву
и створи миръ с братом своим мьстиславомь оу городьцѧ
и раздѣлиста по днѣпръ русьскую землю
ярославъ прия сю сторону
а мьстиславъ ѡну
и начаста жити мирно и в братолюбьствѣ
и оуста оусобица и мѧтежь
и быс тишина велика в земли
В лѣт ҂ѕ҃ ф҃ л҃ е Роди сѧ г҃.и сн҃ы ярославу
и нареч имѧ ему с҃тославъ
В лѣт ҂ѕ҃ ф҃ л҃ ѕ Знаменье яви сѧ на нб҃си яко видѣти всеи земли
В лѣт ҂ѕ҃ ф҃ л҃ з Мирно быс
В лѣт ҂ѕ҃ ф҃ л҃ и Ярославъ бзы взѧлъ
и роди сѧ ярославу д҃.и сн҃ъ
и нареч имѧ ему всеволодъ
семь же лѣт Иде ярославъ на чюдь
и побѣди я
и постави градъ юрьевъ
в се же времѧ оумре болеславъ великыи в лѧсѣхъ
и быс мѧтежь в земли лѧдьскѣ
вставше людье избиша еппсы и попы и бояры своя
и быс в нихъ мѧтежь
В лѣт ҂ѕ҃ ф҃ л҃ ѳ Ярославъ и мьстиславъ собраста вои многъ
идоста на лѧхы
и заяста грады червеньскыя ѡпѧть
и повоеваста лѧдьскую землю
и многы лѧхы приведоста
и раздѣливша я ярославъ посадї по ръси
и суть до сего дн҃е
В лѣт ҂ѕ҃ ф҃ м҃ Ярославъ поча ставити городы по ръси
В лѣт ҂ѕ҃ ф҃ м҃ а Мьстиславичь еоустафии оумре
В лѣт ҂ѕ҃ ф҃ м҃ в
В лѣт ҂ѕ҃ ф҃ м҃ г
В лѣт ҂ѕ҃ ф҃ м҃ д Мьстиславъ изиде на ловы
разболѣ сѧ и оумре
и положиша и оу стаг сп҃са юже самъ заложилъ
бѣ бо въздано ея при немь възвыше яко на кони стояще досѧщи
бѣ же мьстиславъ дебелъ тѣломь черменъ лицем великыма ѡчима храборъ на рати млтсвъ
любѧше дружину по велику
имѣнья не щадѧше ни питья
ни ѣденья бранѧше
по семь же перея власть ѥго всю ярославъ
и быс самовластець русьстѣи земли
иде ярославъ новугороду
и посади сн҃а своего володимера новѣгородѣ
еппса постави жидѧту
и в се времѧ роди сѧ ярославу сн҃ъ
нарекоша имѧ ему вѧчеславъ
ярославу же сущю новѣгородѣ вѣсть приде ѥму яко печенѣзи ѡстоять кыевъ
ярославъ събра вои многъ варѧгы и словѣни
приде кыеву
и вниде в городъ свои
и бѣ печенѣгъ бе щисла
ярославъ выступи из града
и исполчи дружину
постави варѧгы посредѣ
а на правѣи сторонѣ кыяне
а на лѣвѣмь крилѣ новгородци
сташа пред градомь
печенѣзи приступиша и почаша
и сступиша сѧ на мѣсто иде.же стоить нынѣ с҃тая соѳья митрополья русьская
бѣ бо тогда поле внѣ града
и быс сѣча зла
и ѡдва ѡдолѣ к вечеру ярославъ
и побѣгша печенѣзи разно
и не вѣдѧху сѧ камо бѣжати
тонѧху въ сѣтомли
инѣ же въ инѣхъ рѣкахъ
а прокъ ихъ пробѣгоша и до сего дн҃е
в сеже лѣто всади ярославъ судислава в порупъ брата своѥго плесковѣ
ѡклеветанъ к нему
В лѣт ҂ѕ҃ ф҃ м҃ е Заложи ярославъ городъ великыи
оу негоже града суть златая врата
заложи же и црк҃вь ст҃ыя соѳья митрополью
и посемь црк҃вь на золотыхъ воротѣхъ ст҃ое бц҃е блг҃вѣщенье
посемь ст҃аго геѡргия манастырь и ст҃ыя ирины
и при семь нача вѣра хсьяньска плодити сѧ и раширѧти
и черноризьци почаша множити сѧ
и манастыреве починаху быти
и бѣ ярославъ любѧ црк҃вныя оуставы
попы любѧше повелику излиха же черноризьцѣ
и книгамъ прилежа и почитая е часто в нощи и въ дн҃е
и собра письцѣ многы
и прекладаше ѿ грекъ на словѣньское писмо
и списаша книгы многы
и сниска имиже поѹчаще сѧ вѣрнии людье наслажают сѧ оученья бжтсвенаго
яко же бо се нѣкто землю разорить другыи же насѣеть ини же пожїнають и ядѧть пищю бескудну тако и сь
ѡц҃ь бо сего володимеръ взора и оумѧчи рекше крщ҃ньемь просвѣтивъ
сь же насѣя книжными словесы срцда вѣрных людии
а мы пожинаемъ оученье приѥмлюще книжное
велика бо бываѥть полза ѿ оученья книжного
книгами бо кажеми и оучими ѥсмы пути покаянью
мдрсть бо ѡбрѣтаѥмъ и въздержанье ѿ словесъ книжныхъ
се бо суть рѣкы напаяюще вселеную
се суть исходища мости
книгамъ бо есть неищетная глубина
сими бо в печали оутѣшаѥми есмы
си суть оузда въздержанью
мдртсь бо велика есть якоже и симонъ хвалѧ е гл҃ше
азъ прмдсрть вселих свѣтъ разумъ и мысль
азъ призвах страхъ гснь
мои съвѣти
моя мдрсть
мое оутверженье
моя крѣпость
мною црсве цртсвують
а силнии пишють правду
мною вельможа величают сѧ
и мч҃тли держать землю
азъ любѧщая мѧ люблю
ищющи мене ѡбрѧщють
аще бо поищеши въ книгахъ мдрсти прилѣжно то ѡбрѧщеши велику ползу дш҃и своеи
иже бо книгы часто чтеть то бесѣдуеть с бо҃мь или ст҃ыми мужи
почитая пррч҃скыя бесѣды и еуагльская оученья и аплская житья ст҃хъ ѡ҃ць въсприемлеть д҃ша велику ползу
ярославъ же се якож реком любимъ бѣ книгамъ
многы написавъ положи в ст҃ѣи соѳьи црк҃ви юже созда самъ
оукраси ю златомь и сребромь и ссуды и црк҃вными
в неи же ѡбычныя пѣсни б҃у въздають в годы ѡбычныя
и ины црк҃ви ставлѧше по градомъ и по мѣстомъ поставлѧя попы и дая имъ ѿ имѣнья своѥго ѹрокъ велѧ имъ оучити люди понеже тѣмь есть поручено б҃мь и приходити часто къ црк҃вамъ
и оумножиша сѧ прозвутери людье хсьяньстии
радоваше сѧ ярославъ вида множьство црк҃вии и люди хьсяны зѣло
а врагъ сѣтовашеть сѧ побѣжаемъ новыми людьми хьсяньскыми
В лѣт ҂ѕ҃ ф҃ м҃ ѕ Ярославъ иде на ятвѧгы
В лѣт ҂ѕ҃ ф҃ м҃ з Сщсена быс цр҃кы с҃тыя бц҃ѧ юже созда володимеръ ѡц҃ь ярославль митрополитомь ѳеѡпомтомь
В лѣт ҂ѕ҃ ф҃ м҃ и Ярославъ иде на литву
В лѣт ҂ѕ҃ ф҃ м҃ ѳ Иде ярославъ на мазовъшаны въ лодьяхъ
В лѣт ҂ѕ҃ ф҃ н҃ Иде володимеръ сн҃ъ ярославль на ямь
и побѣдивъ я
и помроша кони оу вои володимерь яко и ѥще дышющимъ конемъ съдираху хзы с нихъ
толикъ бо бѣ моръ в коних
В лѣт ҂ѕ҃ ф҃ н҃ а Посла ярославъ сн҃а своѥго володимера на грькы
и вда ему вои многъ
а воевотьство поручи вышатѣ ѡц҃ю яневу
и поиде володимеръ в лодьях
и придоша в дунаи
поидоша к цсрюграду
и быс бурѧ велика
и разби корабли руси
и кнѧжь корабль разби вѣтръ
и взѧ кнѧзѧ в корабль иванъ творимиричь воеводы ярославлѧ
прочии же вои володимери ввержени быша на брегъ числомь ҂ѕ҃
И хотѧще поити в русь и идѧше с ними ѿ дружины кнѧжее
и реч
азъ поиду с ними
и высѣде ис корѧблѧ с ними
аще живъ буду с нимь
аще погыну то с друженою
и подиоша хотѧще в русь
и быс вѣсть грькомъ яко избило море русь
и пославъ цр҃ь именемь мономахъ по руси ѡлѧдии д҃і
Володимеръ же видѣвъ с дружиною яко идут по немь въспѧтивъ сѧ изби ѡлѧди гречьскыя
и възврати сѧ в русь ссѣдавше сѧ в кораблѣ своѣ
вышату же яша съ извержеными на брегъ
и приведоша я црсюграду
и слѣпиша руси много
по трехъ же лѣтѣхъ миру бывшю пущенъ быс вышата в русь къ ярославу
в сиже времена вдасть ярославъ сестру свою за казимира
и вдасть казимиръ за вѣно людии н҃ сотъ
В лѣт ҂ѕ҃ ф҃ н҃ в И выгребоша в҃ кнѧзѧ ярополка и ѡльга сна с҃тославлѧ
и кртсиша кости ею
и положиша я въ црксви с҃тыя бц҃а
в сеже лѣт оумре брѧчиславъ сн҃ъ изѧславль внукъ володимерь ѡц҃ь всеславль
и всеславъ сн҃ъ ѥго сѣде на столѣ ѥго
ѥго же роди мт҃и ѿ вълхвованья
мт҃ри бо родивши ѥго быс ѥму язвено на главѣ ѥго
рекоша бо волсви мт҃ри ѥго
се язвено навѧжи на нь да носить е до живота своѥго
еже носить всеславъ и до сего дн҃е на собѣ
сего ради немлтсвъ есть на кровьпролитье
В лѣт ҂ѕ҃ ф҃ н҃ г Заложи володимеръ с҃тую соѳью новѣгородѣ
В лѣт ҂ѕ҃ ф҃ н҃ д
В лѣт ҂ѕ҃ ф҃ н҃ е Ярославъ иде на мазовшаны
и побѣди е
и кнѧзѧ ихъ оуби моиславъ
и покори я казимиру
В лѣт ҂ѕ҃ ф҃ н҃ ѕ
В лѣт ҂ѕ҃ ф҃ н҃ з
В лѣт ҂ѕ҃ ф҃ н҃ и Престави сѧ жена ярославлѧ кнѧгыни
В лѣт ҂ѕ҃ ф҃ н҃ ѳ Постави ярославъ лариѡна митрополитомь русина въ с҃тѣи соѳьи собравъ еппсы
И се да скажемъ что ради прозва сѧ печерьскыи манастырь
б҃олюбивому бо кнѧзю ярославу любѧщю берестовое и црк҃вь ту сущюю с҃тхъ апслъ и попы многы набдѧщю в нихже бѣ презвутеръ именемь лариѡнъ мужь бл҃гъ книженъ и постникъ
хожаше с берестоваго на днѣпръ на холмъ кдѣ нынѣ ветхыи манастырь печерьскыи
ту млт҃ву творѧше
бѣ бо ту лѣсъ великъ
ископа печерку малу двусажену
и приходѧ с берестового ѿпѣваше часы
и молѧше сѧ ту б҃у в таинѣ
посемь же б҃ъ кнѧзю вложи въ срдце
и постави и митрополитомь в с҃тѣи соѳьи
а си печерка тако ста
и не по мнозѣхъ д҃нехъ бѣ нѣкыи члв҃къ именемь мирьскымь ѿ града любча
и възложи сему б҃ъ в срцде въ страну ити
ѡнъ же оустреми сѧ в с҃тую гору
и видѣ ту манастырь сущи
и ѡбиходивъ възлюбивъ чернечьскыи ѡбраз приде в манастырь
ту и оумоли игумена того да бы на нь възложилъ ѡбраз мнишьскыи
ѡн же послушавъ ѥго постриже и нарекъ имѧ ѥму антонии наказавъ ѥго и наоучивъ чернечьскому ѡбразу
и реч ѥму
иди в русь ѡпѧть
и буди блгсвлнье ѿ с҃тыя горы
и реч ѥму яко
ѿ тебе мнози черньцї быти имуть
блгсви и
и ѿпусти ѥго рекъ ѥму
иди с миромь
антонии же приде кыеву
и мыслѧше кдѣ бы жити
и ходи по манастыремъ
и не възлюби б҃у ни хотѧщю
и поча ходити по дебремъ и по гора ища кдѣ бы ему б҃ъ показалъ
и приде на холмъ идѣ бѣ лариѡнъ ископалъ печрку
и възлюби мѣсто се
и всели сѧ в не
и нача молити сѧ б҃у со слезами гл҃ѧ
гси оувтерди мѧ в мѣстѣ семь
и да будеть на мѣстѣ семь блгсвнье ст҃ыя горы и моѥго игумена иже мѧ постригалъ
и поча жити ту молѧ б҃а ядыи хлѣбъ сухъ и тоже чересъ дн҃ь и воды в мѣру вкушая копая печеру
и не да собѣ оупокоя дн҃ь и нощь в трудѣхъ пребывая въ бдѣньи и в млт҃вахъ
по семь же оувѣдѣша добрии члв҃ци
и приходѧху к нему приносѧще же ѥму еже на потребу бѣ
и прослу якоже великыи антонии
приходѧще к нему просѧху оу него блгвня
по семь же преставльшю сѧ великому кнѧзю ярославу прия власть сн҃ъ ѥго изѧславъ
и сѣде кыѥвѣ
антонии же прославленъ быс в русьскѣи земли
изѧславъ же оувѣдѣвъ житье ѥго приде с дружиною своѥю просѧ оу него блгвнсья и млт҃вы
и оувѣданъ быс всѣми великыи антонии и чтимъ
и начаша приходити к нему братя
и нача приимати и постригати я
и собра сѧ братьи к нему числомь в҃і
ископаша печеру велику и црк҃вь и кѣльи яже суть и до сего д҃не в печерѣ подъ ветхымь манастыремь
совъкупленѣ же братьи реч имъ антонии
се б҃ъ васъ братья совъкути
и ѿ блгвнсья есте ст҃ыя горы
имь же мене постриже игуменъ ст҃ыя горы
а язъ васъ постригалъ
да буди блгсвнье на васъ перво ѿ б҃а а второе ѿ ст҃ыя горы
и се рекъ имъ
жївѣте же собѣ
и поставлю вы игумена
а самъ хочю въ ѡну гору ити единъ якож и преже бѧхъ ѡбыклъ оуединивъ сѧ
и постави имъ игуменомь варлама
а самъ иде в гору
и ископа печеру яже есть подъ новымь манастырем
в неиже сконча животъ свои живъ в добродѣтели не выходѧ ис печеры лѣт м҃ никдѣже
в неиже лежать мощѣ ѥго и до сего дн҃е
братя же съ игуменомь живѧху
и оумножившим сѧ братьи в печерѣ и помыслиша поставити внѣ печеры манастырь
и приде игуменъ и братья ко антонью
и рекоша ѥму
ѡч҃е оумножило сѧ братьѣ
а не можемъ сѧ вмѣстити в печеру
да бы б҃ъ повелѣлъ и твоя млт҃ва да быхомъ поставили црк҃вьцю внѣ печеры
и повелѣ имъ антонии
ѡни же поклониша сѧ ему
и поставиша црк҃вьцю малу надъ пещерою во имѧ ст҃ыя бц҃а оуспенье
и нача б҃ъ оумножати черноризцѣ млт҃вми ст҃ыя бц҃а
и съвѣтъ створиша братя со игуменомь поставити манастырь
и идоша братя ко антонью
и рѣша
ѡч҃е братя оумножают сѧ
а хотѣли быхомъ поставити манастырь
антонии же радъ бывъ
блгснъ б҃ъ ѡ всемь
и млт҃ва ст҃ыя бц҃а и сущихъ ѡц҃ь иже в ст҃ѣи горѣ да будеть с вами
и се рекъ посла ѥдиного ѿ братьѣ ко изѧславу кнѧзю река тако
кнѧже мои се б҃ъ оумножаеть братю
а мѣстьце мало
да бы ны далъ гору ту яже есть надъ печерою
изѧславъ же слышавъ и радъ быс
посла мужь свои
и вда имь гору ту
игумен же и братя заложиша црк҃вь велику
и манастырь ѡгородиша а съ столпьемь
кельѣ поставиша многы
црк҃вь свершиша
и иконами оукрасиша
и ѿтолѣ почаша печерскыи манастырь
имьже бѣша жили черньци преже в печерѣ
а ѿ того прозва сѧ печерскыи манастырь
есть же манастырь печерскыи ѿ блгснья ст҃ыя горы пошелъ
манастыреви же свершену игуменьство держащю варламови изѧславъ же постави манастырь ст҃аго дмитрия
и выведе варлама на игуменьство к ст҃му дмитрию хотѧ створити вышнии сего манастырѧ надѣя сѧ б҃атьствѹ
мнози бо манастыри ѿ црсь и ѿ бояръ и ѿ б҃атьства поставлени
но не суть таци каци суть поставлени слезами пощеньемь млт҃вою бдѣньемь
антонии бо не имѣ злата ни сребра
но стѧжа слезами и пощеньемь яко же гл҃ахъ
варламу же шедъшю к ст҃му дмитрию свѣтъ створше братья идоша к старцю антонью
и рекоша
постави намъ игумена
ѡн же реч имъ
кого хощете
ѡни же рѣша
кого хощеть б҃ъ и ты
и реч имъ
кто болии въ васъ акъже ѳѡдосии послушьливыи кроткыи смѣреныи
да сь будеть вамъ игуменъ
братя же ради бывше поклониша сѧ старцю
и поставиша ѳеѡдосья игуменом братьѣ чїсломь к҃
ѳеѡдосу же приемшю манастырь поча имѣти въздержанье и велико щенье и млт҃вы съ слезами
и совокуплѧти нача многы черноризьци
и совокупи братьѣ числомь р҃
и нача искати правила чернечьскаго
и ѡбрѣте сѧ тогда михаилъ чернець манастырѧ студиискаго иже бѣ пришелъ изъ грекъ с митрополитомь геѡргиемь
и нача оу него искати оустава чернець студиискых
и ѡбрѣтъ оу него исписа
и оустави въ манастыри своемь како пѣти пѣнья манастырьская и поклонъ какъ держати и чтенья почитати и стоянье в црк҃ви и весь рѧдъ црк҃вныи трѧпезѣ сѣданье и что ясти в кыя дн҃и все съ оуставленьемь
ѳеѡдосии все то изъѡбрѣтъ предасть манастырю своему
ѿ того.же манастырѧ переяша вси манастыреве оуставъ
тѣмь же почтенъ есть манастырь печерьскыи старѣе всего
ѳеѡдосьеви же живущю в манастыри и правѧщю добродѣтелное житье и чернечьское правило и приимающю всѧкого приходѧщаго к нему к нему же и азъ придохъ худыи и недостоиныи рабъ
и приятъ мѧ лѣт ми сущю з҃і ѿ роженья моѥго
се же написахъ и положихъ в кое лѣто почалъ быти манастырь и что ради зоветь сѧ печерьскыи
а ѡ ѳеѡдосовѣ житьи акы скажемъ
В лѣт ҂ѕ҃ ф҃ ѯ҃ Престави сѧ володимеръ сн҃ъ ярославль старъ новѣгородѣ
и положенъ быс в ст҃ѣи соѳьи юже бѣ самъ создалъ
В лѣт ҂ѕ҃ ф҃ ѯ҃ а Ѿ всеволода роди сѧ с҃нъ
и нарече имѧ ему володимеръ ѿ црцсѣ грькынѣ
В лѣт ҂ѕ҃ ф҃ ѯ҃ в Престави сѧ великыи кнѧзь русьскыи ярославъ
и еще бо живущю ѥму нарѧди сн҃ы своя рекъ имъ
се азъ ѿхожю свѣта сего снв҃е мои
имѣите в собѣ любовь понеже вы есте братя единого ѡц҃а и мтр҃е
да аще будете в любви межю собою б҃ъ будеть в васъ и покоривыть вы противныя подъ вы
и будете мирно живуще
аще ли будете ненавидно живуще в распрѧхъ и которающе сѧ то погыбнете самї землю ѡц҃ь своихъ и дѣдъ своихъ иже налѣзоша трудомь своимь великымъ
но пребываите мирно послушающе брат брата
се же поручаю в собе мѣсто столъ старѣишему сн҃у моему и брату вашему изѧславу кыевъ
сего послушаите якож послушасте мене
да то вы будеть в мене мѣсто
а ст҃ославу даю черниговъ а всеволоду переяславль а вѧчеславу смолинескъ
и тако раздѣли имъ грады заповѣдавъ имъ не преступати предѣла братнѧ ни сгонити рекъ изѧславу
аще кто хощеть ѡбидѣти брата своего то ты помагаи ѥгоже обидѧть
и тако ѹрѧди сн҃ы своя пребывати в любви самому же болну сущю
и пришедшю вышегороду разболѣ сѧ велми
изѧславу тогда сущю а ст҃ославу володимери
вселоду же тогда сущю у ѡц҃ѧ
бѣ бо любимъ ѡц҃емь паче всее братьи
е.же имѧше присно ѹ собе
ярославу же приспѣ конець житья
и предасть дш҃ю свою в суботу а҃ пос с҃таго ѳеѡдора
всеволодъ же спрѧта тѣло ѡц҃а своѥго
възложьше на сани везоша и кыеву попове поюще ѡбычныя пѣсни
плакаша сѧ по немь людье
принесъ положиша и в рацѣ мороморѧнѣ в црк҃ви ст҃ое соѳьѣ
и плака сѧ по немь всеволодъ и людье вси
живе же всѣхъ лѣт о҃ и ѕ҃
Начало же кнѧженья изѧславлѧ кыевѣ
Пришедъ изѧславъ сѣде кыевѣ ст҃ославъ черниговѣ всеволодъ переяславли игорь володимери вѧчеславъ смолиньскѣ
В сеже лѣто иде всеволодъ на торкы
И побѣди торкы в семьже лѣт
Приходи болушь с половьци
и створи всеволодъ миръ с ними
и возвратиша сѧ вспѧть ѿнюду же пришли
В лѣт ҂ѕ҃ ф҃ ѯ҃ д
В лѣт ҂ѕ҃ ф҃ ѯ҃ е Престави сѧ вѧчеславъ сн҃ъ ярославль смолиньскѣ
и посадиша игорѧ смолиньскѣ из володимерѧ введше
В лѣт ҂ѕ҃ ф҃ ѯ҃ ѕ Побѣди изѧславъ голѧди
В лѣто ҂ѕ҃ ф҃ ѯ҃ з Изѧславъ с҃тославъ и всеволодъ высадиша строя своѥго ис поруба
сидѣ бо лѣт к҃ и д҃
Заводивъше кртсу и быс чернцемь
В лѣт ҂ѕ҃ ф҃ ѯ҃ и Престави сѧ игорь сн҃ъ ярославль
в семь же лѣт Изѧславъ и ст҃ославъ и всеволодъ и всеславъ совокупи вои бещислены
поидоша на конихъ и в лодьяхъ бещислено множьство на торкы
се слышавше торци оубояша сѧ пробѣгоша
и до сего дн҃е и помроша бѣгаючи бж҃ьимь гнѣвомь гоними ѡви ѿ зимы друзии же гладомь ини же моромь и судомь бж҃ьимъ
тако б҃ъ избави хьсяны ѿ поганыхъ
В лѣт ҂ѕ҃ ф҃ ѯ҃ ѳ Придоша половци первое на русьскую землю воеватъ
всеволодъ же изиде противу имъ мцса ѳевралѧ въ в҃ дн҃ь
И бившимъ сѧ имъ побѣдиша всеволода
и воевавше ѿидоша
се быс первоѥ зло ѿ поганых и безбожныхъ врагъ
быс же кнѧзь ихъ искалъ
В лѣт ҂ѕ҃ ф҃ о҃
В лѣт ҂ѕ҃ ф҃ о҃ а Судиславъ престави сѧ ярославль братъ
и погребоша и въ црк҃ви стаг геѡргия
в се же лѣт новѣгородѣ иде волховъ вспѧть дн҃ии е҃
се же знаменье не добро быс
на д҃.е бо лѣт Пожже всеславъ градъ
В лѣт ҂ѕ҃ ф҃ о҃ в Бѣжа ростиславъ тмутороканю сн҃ъ володимерь внукъ ярославль
ростиславъ же ѿступи кромѣ изъ гра не оубоявъ сѧ ѥго но не хотѧ противу строѥви своѥму ѡружья взѧти
ст҃ославъ же пришедъ тмутороканю посади сн҃а своѥго пакы глѣба
възврати сѧ ѡпѧть
ростиславъ же пришедъ пакы выгна глѣба
и приде глѣбъ къ ѡцтю своѥму
ростиславъ же сѣде тмуторокани
в се же лѣт всеславъ рать почалъ
в си же времена быс знаменье на западѣ
звѣзда превелика лучѣ имущи акы кровавы въсходѧщи с вечера по заходѣ солнечнѣмь
и пребыс за з҃ дн҃ии
Се же проявлѧше не на добро
по семь бо быша оусобицѣ много и нашествие поганыхъ на русьскую землю
си бо звѣзда бѣ акы кровава
проявлѧющи крови пролитье бѧше
в си же времена быс дѣтищь вверьженъ в ыстомль
ѥго же дѣтища выволокоша рыболове въ неводѣ
ѥго же позоровахомъ до вечера
и пакы ввергоша и в воду
бѧшеть бо сиць
на лици ѥму срамнии оудове
иного нелзѣ казати срама ради
пред симь же временемь и сл҃нце премѣни сѧ
и не быс свѣтло
но акы мцсь быс
ѥгоже невѣгласи гл҃ють снѣдаѥму сущю
се же бывають сица знаменья не на добро
мы бо по сему разумѣемъ якож древле при антиѡсѣ въ иерлмсѣ случи сѧ
внезапу по всему граду за м҃ дн҃ии явлѧти сѧ на вздусѣ на конихъ рищющимъ въ ѡружьи златы имуща ѡдежѣ и полкы ѡбоя явлѧемы и ѡружьемъ двизающим сѧ
се же проявлѧше нахоженье антиѡхово нашествие на иерлсмъ
по семь же при неронѣ црси в том.же іерлмсѣ восия звѣзда на ѡбразъ копииныи надъ градомь
се же проявлѧше нахоженье рати ѿ римлѧнъ
и паки сице же быс при оустиньянѣ црси
звѣзда восия на западѣ испущающи луча юже прозываху блистаницю
и быс блистающи д҃нии к҃
По сем же быс звѣздамъ теченье с вечера до заоутрья яко мнѣти всѣмъ яко падають звѣзды
и пакы слн҃це без лучь сьяше
се же проявлѧше крамолы недузи члквомъ оумертвие бѧше
пакы же при маврикии црси быс сице
жена дѣтищь роди безъ ѡчью и без руку
в чересла бѣ ѥму рыбии хвостъ прирослъ
и песъ роди сѧ шестоногъ
въ аѳрикии же в҃ дѣтища родиста сѧ единъ ѡ д҃.хъ ногахъ а другыи ѡ двою главу
по семь же быс при костѧнтинѣ иконоборци сн҃а леѡнова теченье звѣздное быс на нб҃ѣ
ѿторваху бо сѧ на землю яко видѧщим мнѣти кончину
тогда же въздухъ възлия сѧ повелику
в сурии же быс трусъ великъ
земли расѣдши сѧ трии поприщь изиде дивно и землѣ мыка члв҃чскымь глсмь гл҃щи и проповѣдающи наитье языка
еже и быс
наидоша бо срацини на палестиньскую землю
знаменья бо въ нб҃си или звѣздах ли слн҃ци ли птицами лї етеромь чимъ не блг҃о бываѥть
но знаменья сицѧ на зло бывають
ли проявленье рати ли гладу ли смр҃ть проявьлѧеть
В лѣт ҂ѕ҃ ф҃ о҃ д Ростиславу сущю тмуторокани и емлющю дань оу касогъ и оу инѣхъ странах сего же оубоявше сѧ грьци послаша с лестью котопана
ѡному же прїшедшю к ростиславу и ввѣрившю сѧ ѥму чтѧшеть и ростиславъ
единою же пьющо ростиславу с дружиною своею реч котопанъ
кнѧже хочю на тѧ пити
ѡному же рекши
пии
ѡн же испивъ половину а половину дасть кнѧзю дотиснувъ сѧ палцемь в чашю
бѣ бо имѣя под ногтемъ растворенье смрт҃ное
и вдасть кнѧзю оурекъ смр҃ть до дн҃е семаго
ѡному же испившю котопан же пришедъ корсуню повѣдаше яко в сии дн҃ь оумреть ростиславъ
яко же и быс
сего же котопана побиша каменьемь корсуньстии людье
бѣ же ростиславъ мужь добль ратенъ взрастомь же лѣпъ и красенъ лицемь и млствъ оубогымъ
и оумре мцса ѳевралѧ въ г҃ дн҃ь
И тамо положенъ быс въ црк҃ви ст҃ыя бц҃а
В лѣт ҂ѕ҃ ф҃ о҃ е Зарати сѧ всеславъ сн҃ъ брѧчиславль полочьскѣ
и зая новъгородъ
ярославичи же трие изѧславъ ст҃ославъ всеволодъ совокупивше вои идоша на всеслава зимѣ сущи велицѣ
и придоша ко мѣньску
и мѣнѧне затвориша сѧ в градѣ
си же братя взѧша мѣнескъ
исѣкоша мужѣ
а жены и дѣти вдаша на щиты
и поидоша к немизѣ
и всеславъ поиде противу
и совокупиша сѧ ѡбои на немизѣ мцса марта въ г҃ дн҃ь
И бѧше снѣгъ великъ
поидоша противу собѣ
и бы сѣча зла
и мнози падоша
и ѡдолѣша изѧславъ ст҃ославъ всеволодъ
всеславъ же бѣжа
по семь же мцса иоулѧ въ і҃ дн҃ь Изѧславъ ст҃ославъ всеволодъ цѣловавше кртсъ чтсныи къ всеславу рекше ѥму
приди к намъ
яко не створимъ ти зла
ѡн же надѣявъ сѧ цѣлованьи кртса и приѣхавъ в лодьи чересъ днѣпръ
изѧславу же в шатеръ предъидущю и тако яша всеслава на рши оу смолиньска и преступивше кртсъ
изѧславъ же приведъ всеслава кыеву всади и в порубъ съ двѣма сн҃ома
В лѣт ҂ѕ҃ ф҃ о҃ ѕ Придоша иноплеменьници на русьску землю половьци мнози
изѧславъ же и ст҃ославъ и всвеолодъ изидоша противу имъ на льто
и бывши нощи подъидоша противу собѣ
грѣх же ради нашихъ пусти б҃ъ на ны поганыя
и побѣгоша русьскыи кнѧзи
и побѣдиша половьци
наводить бо б҃ъ по гнѣву своему иноплеменьникы на землю
и тако скрушенымъ имъ въспомѧнут сѧ къ б҃у
оусобная же рать бываеть ѿ соблажненья дьяволѧ
б҃ъ бо не хощеть зла члв҃кмъ но бл҃га
и дьяволъ радует сѧ злому оубииству и крови пролитью подвизая свары и зависти братоненавидѣнье клеветы
земли же согрѣшивше которѣи любо казнить б҃ъ смр҃тью ли гладомъ ли наведенье поганыхъ ли ведромъ ли гусѣницею ли инѣми казньми
аще ли покаявше сѧ будемъ в нем же ны б҃ъ велить жити
гл҃еть бо прр҃кмъ намъ
ѡбратите сѧ ко мнѣ всѣмъ срцдмь вашимъ постомъ и плачемъ
да аще сице створимъ всѣхъ грѣхъ прощени будемъ
но мы на злоѥ възвращаем сѧ акы свинья в калѣ грѣховнѣмь присно калѧюще сѧ
и тако пребываемъ
тѣм.же прр҃кмъ нам гл҃еть
мѣхъ реч яко жестокъ ѥси и шия желѣзная твоя
того ради оудержахъ ѿ васъ дождь
предѣлъ ѥдинъ ѡдождихъ
а другаго не ѡдождихъ
исше
поразихъ вы зноемь и различными казньми
то и тако не ѡбратисте сѧ ко мнѣ
сего ради винограды вашѣ и смоковье ваше нивы и дубравы ваша истрохъ
гл҃еть гсь
а злобъ вашихъ не могохъ истерти
послахъ на вы различныя болѣзни и смерти тѧжкыя
и на скоты казнь свою послах
то и ту не ѡбратисте сѧ но рѣсте
мужаѥмъ сѧ
доколѣ не насытисте сѧ злобъ вашихъ
вы бо ѹклонисте сѧ ѿ пути моѥго
гл҃еть гсь
и соблазнисте многы
почто не сдерзасте сѧ ѡ грѣсѣхъ вашихъ
но ѹклонисте законы моя
и не схранисте ихъ
ѡбратите сѧ ко мьнѣ
и ѡбращю сѧ к вамъ
гл҃ть гсь
и азъ ѿверзу вамъ хлѧбі нбнсыя
и ѿвращю ѿ васъ гнѣвъ мои дондеже все ѡбилуеть вамъ
и не имуть изнемощи виногради ваши ни нивы
но вы ѡтѧжасте на мѧ словеса ваша глщ҃е
суѥтенъ работаяи б҃у
оусты же чтуть мѧ
а срцде ихъ далече ѿстоить мене
его ради ихже просимъ. учимъ
будеть бо реч ѥгда призовете мѧ азъ же не послушахъ васъ
взищете мене зли
и не ѡбрѧщете
не всхотѣша бо ходити по путемъ моим
да того ради затворѧет сѧ нб҃о
ѡво ли злѣ ѿверзаѥт сѧ градъ в ожа мѣсто пуская ѡво ли мразомь плоды оузнаблѧя и землю зноемь томѧ наших ради злобъ
аще ли сѧ покаѥмъ ѿ злобъ наших то акы чадомъ своимъ дасть нам всѧ прошенья
и ѡдожди нам дождь ранъ и позденъ
и наполнѧт сѧ гумна ваша пшеницѣ
пролѣют сѧ точила винная и масльная
и въздам вамъ за лѣта яже пояша прузи и хрустове и гусѣницѧ
сила моя великая Юже послах на вы
гл҃те гсь вседержитель
си слышаще въстѧгнѣмъ сѧ на добро
взищѣте суда
избавите ѡбидимаго
на покаяньѥ придемъ не въздающе зла за зло ни клеветы за клевету
но любовью прилѣпим сѧ гси бз҃ѣ нашемь постомъ и рыданьем слезами ѡмывающе всѧ прегрѣшенья не словомь нарицѧюще сѧ хьсяни а поганьскы живуще
се бо не погански ли живемъ аще оусрѣсти вѣрующе
аще бо кто ѹсрѧщеть черноризца то възвращаѥт сѧ ни ѥдинець ли свинью
то не поганьскы ли се есть
се бо по дьяволю наоученью кобь сию держать
друзии же и закыханью вѣрують еже бываеть на дравье главѣ
но сими дьяволъ лстить и другыми нравы всѧчьскыми лестьми преваблѧя ны ѿ б҃а трубами и скоморохы гусльми и русальи
видим бо игрища оутолочена и людїи много множьство яко ѹпїхати начнуть другъ друга позоры дѣюще ѿ бѣса замышленаго дѣла
а црк҃ви стоять
ѥгда же бываѥть годъ молитвы мало ихъ ѡбрѣтаѥт сѧ в цр҃кви
да сего ради казни приемлемъ ѿ б҃а всѧчскыя и нахоженье ратных по бж҃ью повелѣнью
приѥмлем казнь грѣхъ ради наших
мы же на предълежащее възвратим сѧ
Изѧславу же со всеволодомъ кыеву побѣгшю а ст҃ославу чернигову и людье кыевстии прибѣгоша кыеву
и створиша вѣче на торговищи
и рѣша пославше сѧ ко кнѧзю
се половци росули сѧ по земли
даи кнѧже ѡружье и кони
и еще бьем сѧ с ними
изѧслав же сего не послуша
и нача люди ѥго корити на воеводу на коснѧчька
идоша на гору съ вѣча
и придоша на дворъ коснѧчковъ
и не ѡбрѣтше его сташа оу двора брѧчиславлѧ
и рѣша
поидем
высадим дружину свою ис погреба
и раздѣлиша сѧ надвое
половину ихъ иде к погребу
а половина ихъ иде по мосту
си же придоша на кнѧжь дворъ
изѧславу же сѣдѧщю на сѣнехъ с дружиною своею начаша прѣти сѧ со кнѧземъ стояще долѣ
кнѧзю же из оконцѧ зрѧщю и дружинѣ стоящю оу кнѧзѧ реч тукы братъ чюдинь изѧславу
видиши кнѧже людье възвыли
посли атъ всеслава блюдуть
и се ему глщ҃ю другая половина людии приде ѿ погреба ѡтворивше погребъ
и рекоша дружина кнѧзю
се зло есть
посли ко всеславу
атъ призвавше лестью ко ѡконцю пронзуть и мечемь
и не послуша сего кнѧзь
людье же кликнуша и идоша к порубу всеславлю
изѧслав же се видѣвъ со всеволодомъ побѣгоста з двора
людье же высѣкоша вселава ис поруба въ е҃і дн҃ь семтѧбрѧ
и прославиша и средѣ двора кънѧжа
дворъ жь кнѧжь разграбиша бещисленоѥ множьство злата и сребра кунами и бѣлью
изѧслав же бѣжа в лѧхы
по семь же половцемъ воюющим по землѣ русьстѣ ст҃ославу сущю черниговѣ и половцем воюющим ѡколо чернигова ст҃ослав же собравъ дружины нѣколико изиде на нь ко сновьску
и оузрѣша половци идущь полкъ
пристроиша сѧ противу
и видѣвъ ст҃ославъ множьство ихъ и реч дружинѣ своеи
потѧгнѣмъ оуже
нам не лзѣ камо сѧ дѣти
оудариша в конѣ
и ѡдолѣ ст҃ославъ в трех тысѧчахъ
а половець бѣ в҃і тысѧчѣ
и тако бьеми
а друзии потопоша въ сньви
а кнѧзѧ ихъ яша рукама въ а҃ дн҃ь ноябрѧ
И възвратиша сѧ с побѣдою в градъ свои ст҃ославъ
всеслав же сѣде кыевѣ
се же б҃ъ яви силу кртсную понеже изѧславъ цѣловавъ кртсъ и я и
тѣм же наведе б҃ъ поганыя
сего же явѣ избави кртсъ чтнсыи
в дн҃ь бо въздвиженья всеславъ взодхнувъ реч
ѡ кртсе чтсныи понеже к тобѣ вѣровах избави мѧ ѿ рва сего
б҃ъ же показа силу кртсную показанье землѣ русьстѣи да не преступають чтнсаго кртса цѣловавше ѥго
аще ли преступить кто то и здѣ прииметь казнь и на придущемь вѣцѣ казнь вѣчную понеже велика есть сила кртсная
кртсмь бо побѣжени бывають силы бѣсовьскыя
крстмъ бо кнѧзем в бранех пособить
въ бранех крстмъ согражаеми вѣрнии людье побѣжають супостаты противныя
кртсъ бо вскорѣ избавлѧет ѿ напастии призывающим ѥго с вѣрою
ничто.же сѧ боять бѣси токмо кртса
аще бо бывають ѿ бѣсъ мечтанья знаменавше лице крстмь прогоними бывають
всеслав же сѣде кыевѣ мцсь з҃
В лѣт ҂ѕ҃ ф҃ о҃ з Поиде изѧславъ с болеславомь на всеслава
всеслав же поиде противу
и приде бѣлугороду всеславъ
и бывши нощи оутаивъ сѧ кыянъ бѣжа из бѣлагорода полотьску
Заутра же видѣша людье кнѧзѧ бѣжавша
възвратиша сѧ кыѥву
и створиша вѣче
послаша сѧ къ ст҃ославу и къ всеволоду глщ҃е
мы оуже зло створили ѥсмы кнѧзѧ своѥго прогнавше
а се веде на ны лѧдьскую землю
а поидѣта в градъ ѡц҃а своѥго
аще ли не хочета то нам неволѧ
зажгоша град свои
ступим въ гречьску землю
и реч имъ ст҃ославъ
вѣ послевѣ к брату своѥму
аще поидеть на вы с лѧхы губити васъ то вѣ противу ѥму ратью
не давѣ бо погубити града ѡц҃а своего
аще ли хощеть с миромь то в малѣ придеть дружинѣ
и оутѣшиста кыяны
ст҃ослав же и всеволодъ посласта къ изѧславу глщ҃е
всеславъ ти бѣжалъ
а не водї лѧховъ кыеву
противна бо ти нѣту
аще ли хощеши гнѣвъ имѣти и погубити град то вѣси яко нама жаль ѡтнѧ стола
то слышавъ изѧславъ ѡстави лѧхы
и поиде с болеславом мало лѧховъ поимъ
посла же пред сн҃а своѥго мьстислава кыеву
и пришед мьстиславъ исѣче иже бѣша высѣкли всеслава числом о҃ чади
А другыя слѣпиша
другыя же без вины погуби не испытавъ
изѧславу же идущю къ граду изидоша людье противу с поклоном
и прияша кнѧзь свои кыяне
и сѣде изѧславъ на столѣ своемь мцса мая въ в҃ дн҃ь
И распуща лѧхы на покормъ
избиваху лѧхы ѡтаи
възврати сѧ в лѧхы болеславъ в землю свою
изѧславъ же възгна торгъ на гору
и прогна всеслава ис полотьска
посади сн҃а своѥго мьстислава полотьскѣ
ѡн же вскорѣ оумре ту
и посади в него мѣсто брата своѥго ст҃ополка всеславу же бѣжавшю
В лѣт ҂ѕ҃ ф҃ о҃ и Роди сѧ оу всеволода сн҃ъ
и нарекоша именем ростиславъ
в сеже лѣто заложена быс цр҃кы стаг михаила в монастырѣ всеволожи
В лѣт ҂ѕ҃ ф҃ о҃ ѳ Воеваша половци оу растовьцѧ и оу ятина
в сеже лѣто выгна всеславъ ст҃ополка ис полотьска
в сеже лѣто побѣди ярополкъ всеслава оу голотичьска
В си времена приде волхвъ прелщенъ бѣсомъ
пришедъ бо кыеву глш҃е сице повѣдая людемъ яко на пѧтое лѣто днѣпру потещи вспѧть и землѧмъ преступати на ина мѣста яко стати гречьскы земли а русьскѣи на гречьскои и прочимъ землѧмъ измѣнити сѧ
егоже невѣгласи послушаху
вѣрнїи же насмѣхают сѧ глщ҃е ѥму
бѣсъ тобою играеть на пагубу тобѣ
сеже и быс ѥму
въ ѥдину бо нощь быс без вѣсти
бѣси бо подътокше на зло вводѧть
по сем же насмисают сѧ ввергъше и в пропасть смр҃тную наоучивше гл҃ати яко же се скажемъ бѣсовьскоѥ наоущенье и дѣиство
бывше бо ѥдиною скудити в ростовьстѣи ѡбласти встаста два волъхва ѿ ярославлѧ глщ҃а яко
вѣ свѣвѣ кто ѡбилье держить
и поидоста по волзѣ
кдѣ придут в погостѣ ту же нарицаху лучьшиѣ жены гл҃ща яко
си жито держить а си медъ а си рыбы а си скору си
и привожаху к нима сестры своя мт҃ре и жены своя
ѡна же в мечтѣ прорѣзавше за плечемь выиимаста любо жито любо рыбу
и оубивашета многы жены
имѣнье ихъ ѿимашета собѣ
и придоста на бѣлоѡзеро
и бѣ оу нее люди инѣ т҃
В сеже времѧ приключи сѧ прити ѿ ст҃ослава дань ѥмлющю яневи сн҃у вышатину
повѣдаша ѥму бѣлозерци яко два кудесника избила оуже многы жены по волъзѣ и по шекснѣ и пришла ѥста сѣмо
ян же испытавъ чья еста смерда и оувѣдѣвъ яко своѥго кнѧзѧ пославъ к нимъ иже ѡколо ею суть реч имъ
выдаите волхва та сѣмо
яко смерда еста моя и моѥго кнѧзѧ
ѡни же сего не послушаша
янь же поиде сам безъ ѡружья
и рѣша ѥму ѡтроци ѥго
не ходи безъ ѡружья
ѡсоромѧть тѧ
ѡн же повелѣ взѧти ѡружья ѡтрокомъ
и бѣста в҃і ѡтрока с нимь
и поиде к ним по лѣсу
ѡни же сташа исполчивше сѧ противу
яневи же идущю с топорцем выступиша ѿ них г҃ мужи
придоша къ яневи рекуще ѥму
вида идеши на смр҃ть
не ходи
ѡному повелѣвшю ѡбити я к прочим же поиде
ѡни же сунуша сѧ на янѧ
ѥдинъ грѣши сѧ янѧ топором
янь же ѡборотѧ топоръ оудари и тыльемь
повелѣ ѡтроком сѣчи я
ѡни же бѣжаша в лѣсъ
оубиша же ту попина янева
янь же вшедъ в град к бѣлозерцем реч имъ
аще не имате волхву сею не иду ѿ васъ и за лѣто
бѣлозерци же шедше яша я
и приведоша е къ яневї
и реч има
что ради погубиста толико члв҃къ
ѡнѣма же рекшема яко
ти держать ѡбилье
да аще истребивѣ сихъ будеть гобино
аще ли хощеши то пере тобою вынемѣве жито ли рыбу ли ино что
янь же реч
по истинѣ лжа то
створилъ б҃ъ члв҃ка ѿ землѣ
сставленъ костьми и жылами ѿ крове
нѣс в немь ничтоже
и не вѣсть ничтоже
но токъмо ѥдинъ б҃ъ вѣсть
ѡна же рекоста
вѣ вѣвѣ како есть члв҃къ створенъ
ѡн же реч
како
ѡна же рекоста
б҃ъ мывъ сѧ в мовници и вспотивъ сѧ ѿ сѧ ветъхомъ и верже с нб҃се на землю
и распрѣ сѧ сотона с б҃мь кому в немь створити члв҃ка
и створи дьяволъ члв҃ка
а б҃ъ дш҃ю в не вложи
тѣм же аще оумреть члв҃къ в землю идеть тѣло а дш҃а к б҃у
реч има янь
по истинѣ прельстилъ вас есть бѣсъ
коѥму б҃у вѣруѥта
ѡна же рекоста
антихсу
ѡн же реч има
то кдѣ ест
ѡна же рекоста
сѣдить въ безднѣ
реч има янь
ка.кыи то б҃ъ сѣдѧ в безднѣ
то есть бѣсъ
а б҃ъ есть на нбс҃и сѣдѧ на пртслѣ славим ѿ анг҃лъ иже предстоять ѥму со страхом не могуще на нь зрѣти
сих бо анг҃лъ сверженъ быс ѥгоже вы гл҃ета антихсре
за величанье ѥго низъверженъ быс с нб҃се
и есть в безднѣ якож то вы гл҃ета жда ѥгда придеть б҃ъ с нб҃се сего имъ антихтса свѧжеть оузами и посадить и емъ ѥго с слугами своими и иже к нему вѣрують
вама же и сде муку прияти ѿ мене и по см҃рти тамо
ѡнѣма же рекшема
нама бз҃и повѣдають не можеши нам створити ничтоже
ѡн же реч има
лжють вам бз҃и
нама стати пред ст҃ославомь
а ты не можьшь створити ничтоже
янь же повелѣ бити я и потергати брадѣ ею
сима же тепенома и брадѣ ею поторганѣ проскѣпомъ реч има янь
что вам бз҃и молвѧть
ѡнѣма же рекшема стати нам пред ст҃ославом и повелѣ янь вложити рубль въ оуста има и привѧзатї я къ оупругу
и пусти пред собою лодьѣ
и самъ по них иде
сташа на оустьи шексны
и реч има янь
что вам бз҃и молвѧть
ѡна же рѣста сице
нама бз҃и молвѧть не быти нам живы ѿ тобе
и реч има янь
то ти вам право повѣдали
ѡна же рекоста
но аще на пустиши много ти добра будеть
аще ли наю погубиши многѹ печаль приимеши и зло
ѡн же реч има
аще ваю пущю то зло ми будет ѿ б҃а
и реч янь повозником
ци кому вас кто родинъ убьенъ ѿ сею
ѡни же рѣша
мнѣ мт҃и
другому сестра
иному роженье
ѡн же реч имъ
мьстите своихъ
ѡни же поимше оубиша я
и повѣсиша е на дубѣ ѿмьстье приимше ѿ б҃а по правдѣ
яневи же идущю домови в другую нощь медвѣдь възлѣзъ оугрызъ ею и снѣсть
и тако погыбнуста наѹщеньѥмь бѣсовьскым инѣмъ вѣдуще а своее пагубы не вѣдуче
аще ли быста вѣдала то не быста пришла на мѣсто се идеже ятома има быти
аще ли и ята быста то почто гл҃аста не оумрети нам ѡному мыслѧщю оубити я
но се ѥсть бѣсовьское наоученье
бѣси бо не вѣдѧть мысли члв҃чское
но влагають помыслъ въ члв҃ка таины не свѣдуще
б҃ъ ѥдинъ свѣсть помышленья члвчская
бѣси же не свѣдають ничтоже
суть бо немощни и худи взоромь
яко и се скажемъ ѡ взорѣ ихъ и ѡ ѡмраченьи ихъ
в си бо времена в лѣта си приключи сѧ нѣкоему новгородцю прити в чюдь
и приде г кудеснику хотѧ волхвованья ѿ него
ѡн же по ѡбычаю своѥму нача призывати бѣсы в храмину свою
новгородцю же сѣдѧщю на порозѣ тояже храмины кудесникъ же лежаше ѡцѣпъ и шибе имъ бѣсъ
кудесникъ же вставъ реч новгорьцю
бз҃и не смѣють прити
нѣчто имаши на собѣ ѥгоже боят сѧ
ѡн же помѧнувъ на собѣ кртсъ и ѿшедъ постави кромѣ храмины тое
ѡн же нача опѧть призывати бѣсы
бѣси же метавше имь повѣдаша что ради пришелъ есть
посемь же поча прашати ѥго что ради боят сѧ ѥго ѥгоже се носимъ на собѣ крста
ѡнъ же реч
что есть знаменье нбнсаго б҃а ѥго же наши бз҃и боят сѧ
ѡн же реч
то каци суть бз҃и ваши
кде живуть
в безднахъ
суть же ѡбразом черни крилаты хвосты имуще
всходѧть же и подъ нб҃омь слушающе ваших б҃овъ
ваши бо анг҃ли на нб҃си суть
аще кто ѹмреть ѿ ваших людии то възносимъ ѥсть на нб҃о
аще ли ѿ наших оумираѥть то носимъ к нашимъ бгм҃ь в бездну
якож и есть
грѣшници бо въ адѣ сут ждуще мк҃ы вѣчныя
а праведницї въ нбнсѣмь жилищѣ водварѧют сѧ со анг҃лы
сицѧ ти есть бѣсовьская сила и лѣпота и немощь
и тако волхвуют наоученьемь бѣсовьскым
паче же женами бѣсовьская волъшвенья бывають
искони бо бѣсъ жену прелсти си же мужа
тако в си роди много волхвують жены чародѣиством и ѡтравою и инѣми бѣсовьскыми козньми
но и мужи прелщени бывають ѿ бѣсовъ невѣрнии
яко се первое чароды
при аплсѣхъ бо быс симонъ волхвъ еже творѧше волшьствомь псомъ гл҃ати члв҃чьскыи и сам премѣнѧшет сѧ ѡво старъ ово молодъ ово ли ї иного
премѣнѧше во иного образ в мечтаньи
сице творѧше анни и маврии волъшвеньемь чюдеса противу моисиѡви
но вскорѣ не възмогоста противу моисиѡви
но и конобъ творѧше мечтанье бѣсовьско яко и по водам ходити
ина мечтанья творѧше бѣсомь лстим на пагубу собѣ и инѣмъ
сиць бѣ волхвъ всталъ при глѣбѣ новѣгородѣ
гл҃еть бо людемъ творѧ сѧ акы б҃ъ
многы прельсти мало не всего града
глш҃еть бо яко проповѣдь всѧ
и хулѧ вѣру хьсяньскую гл҃ашеть бо яко
переиду по волхову предъ всѣми
и быс мѧтежь в градѣ
и вси яша ѥму вѣру
и хотѧху погубити еппса
еппсъ же вземъ кртсъ и ѡблекъ сѧ в ризы ста рек
иже хощеть вѣру яти волхву то да идеть за нь
аще ли вѣруеть кто то ко кртсу да идеть
и раздѣлиша сѧ надвое
кнѧзь бо глѣбъ и дружина ѥго идоша
и сташа оу еппса
а людье вси идоша за волхва
и быс мѧтежь великъ межи ими
глѣбъ же возма топоръ подъ скутом приде к волхву
и реч ѥму
то вѣси ли что ѹтро хощеть быти и что ли до вечера
ѡн же реч
проповѣжь всѧ
и реч глѣбъ
то вѣси ли что хощеть быти днсь
чюдеса велика створю
реч
глѣбъ же вынемь топоръ ростѧ и
и паде мр҃твъ
и людье разидоша сѧ
он же погыбе тѣломь и дш҃ею предавъ сѧ дьяволу
В лѣт ҂ѕ҃ ф҃ п҃ Пронесоша сѧ ст҃ая стрспцѧ бориса и глѣба
совокупивше сѧ ярославичї изѧславъ ст҃ославъ всеволодъ митрополитъ же тогда бѣ геѡрги еппсъ петръ переяславьскыи феѡдосии же игуменъ печерьскыи соѳронии стаг михаила игуменъ германъ игуменъ стаг спсса никола игуменъ переяславьскыи и вси игумени и створше праздникъ праздноваша свѣтло
преложиша я в новую црк҃вь юже сдѣла изѧславъ яже стоить и нынѣ
и вземше первое бориса в древѧнѣ рацѣ изѧславъ ст҃ославъ всеволодъ вземше на рама своя понесоша предъидущем черноризцем свѣщѣ держаще в рукахъ
и по них дьякони с кадилы
и по семь презвитери
и по них еппси с митрополитом
по сих с ракою идѧху
и принесше в новую црк҃вь ѿверзоша раку
исполни сѧ бл҃гоѹханья црк҃ы вонѣ бл҃гы
видѣвше же се прославиша б҃а
и митрополита оужасть ѡбиде
бѣ бо нетвердъ вѣрою к нима
и падъ ниць просѧше прощенья
цѣловавше мощи его вложиша и в раку камену
по сем же вземше глѣба в рацѣ каменѣ вставиша на сани
и емше за оужа везоша
и яко быша въ дверех ста рака и не иде
и повелѣша народу възвати
гси помилуи
и повезоша и
и положиша я мцса мая в҃ дн҃ь
И ѿпѣвше литургию ѡбѣдаша братья на скупь кождо с бояры своими с любовью великою
и бѣ тогда держа вышегородъ чюдинъ а црк҃вь лазорь
по сем же разидоша сѧ в своя си
В лѣт ҂ѕ҃ ф҃ п҃ а Въздвиже дьяволъ котору въ братьи сеи ярославичихъ
бывши распри межи ими быста съ собе ст҃ославъ со всеволодомь на изѧслава
їзиде изѧславъ ис кыева
ст҃ослав же и всеволодъ внидоста в кыевъ мцса марта к҃ в
И сѣдоста на столѣ на берестовомь преступивше заповѣдь ѡтню
ст҃ослав же бѣ начало выгнанью братню желая болшее власти
всеволода бо прелсти гл҃ѧ яко
изѧславъ сватит сѧ со всеславомъ мыслѧ на наю
да аще ѥго не имать на прогнатье
и тако взостри всеволода на изѧслава
изѧслав же иде в лѧхы со имѣньем многым гл҃ѧ яко
симь налѣзу вои
еже все взѧша лѧхове оу него показавше ѥму путь ѿ себе
а ст҃ославъ сѣде кыевѣ прогнавъ брата своѥго преступивъ заповѣдь ѡтню паче же бж҃ью
велии бо есть грѣх преступающе заповѣдь ѡц҃а своѥго
ибо исперва преступиша сн҃ове хамови на землю сиѳову
и по у҃ лѣт ѿмьщенье прияша ѿ б҃а
ѿ племене бо сиѳова суть еврѣи же избивше хананѣиско племѧ всприяша свои жребии и свою землю
пакы преступи исавъ заповѣдь ѡц҃а своѥго
и прия оубииство
не добро бо есть преступати предѣла чюжего
В сеже лѣто ѡснована быс црк҃ы печерьская Игуменомь ѳеѡдосьемь и еппсмь михаиломь и митрополиту геѡргїю тогда сущю въ грьцѣхъ ст҃ославу кыевѣ сѣдѧщю
В лѣт ҂ѕ҃ ф҃ п҃ в Ѳеѡдосии игуменъ печерьскыи престави сѧ
скажемъ же ѡ оуспеньи ѥго мало
ѳеѡдосии бо обычаи имѧше приходѧще постному времени в нделю масленую вечеръ по ѡбычаю цѣловавъ братю всю и поѹчивъ ихъ како проводити постное времѧ в мл҃твахъ нощных и д҃невных блюсти сѧ ѿ помыслъ скверньных ѿ бѣсовьскаго насѣянья
бѣси бо реч насѣвають черноризцем помышленья похотѣнья лукава вгажающе ѥму помыслы
и тѣми врежаѥми бывают имъ млт҃вы
да приходѧщая таковыя мысли възбранѧти знаменьем кртснымъ гл҃юще сице
гсі исс хсе б҃е нашь помилуи нас аминь
И к симъ воздержаньѥ имѣти ѿ многаго брашна
въ яденьи бо мнозѣ и питьи безмѣрнѣ въздрастають помысли лукавии
помыслом же въздрастъшим стварѧѥт сѧ грѣхъ
тѣм же реч противите сѧ бѣсовьскому дѣиству и пронырьства ихъ
блюсти сѧ ѿ лѣности и ѿ многаго сна
бодру быти на пѣнье црк҃вное и на преданья ѡч҃ьская и почитанья книжная
паче же имѣти въ оустѣхъ плтсырь двд҃въ подобаѥть черноризцем
симь бо прогонити бѣсовьскоѥ оунынье
паче же имѣти к собѣ любовь всѣм меншим и к старѣишим покоренье и послушанье старѣишимъ же к меншимъ любовь и наказаньѥ
и образ бывати собою въздержаньем и бдѣньемь хоженьем и смѣреньем
тако наказывати менша и оутѣшати я
и тако проводити постъ
гл҃еть бо сице яко
б҃ъ далъ ѥсть намъ м҃ дн҃ии
Сию на ѡчищеньѥ дш҃и
се бо ѥсть десѧтина даѥма ѿ тѣла б҃у
дн҃ии бо есть ѿ года до года т҃ и ѯ҃ и е҃
А ѿ сихъ дн҃ии десѧтыи дн҃ь въздаяти бг҃ви десѧтину еже есть постъ м҃.тныи
в нѧже дн҃и ѡчистивши сѧ дш҃а празднуѥть свѣтло на вскрснье гсне веселѧщи сѧ ѡ бз҃ѣ
постное бо времѧ ѡчищаеть оумъ члв҃ку
пощеньѥ бо исперва преѡбражено быс
адаму первое не вкушати ѿ древа ѥдиного
постивъ бо сѧ моиси дн҃ии м҃ Сподоби сѧ прияти законъ на горѣ синаистѣи и видѣвь славу бж҃ью
постомъ самоила мт҃и роди
постивше сѧ ниневгитѧне гнѣва бж҃ья избыша
постивше сѧ данилъ видѣнья велика сподоби сѧ
постивъ сѧ илья акы на нб҃о взѧтъ быс в пищю породную
постивше сѧ г҃ ѡтроци угасиша силу ѡгньную
постивъ сѧ и гсь м҃ дн҃ии Намъ показая постное времѧ
постомь аплси искориша бѣсовьское оученье
постомъ явиша сѧ ѡц҃и наши акы свѣтила в мирѣ иже сияють и по смр҃ти показавше труды великыя и вздержаньѥ яко се великыи антонии и еоуѳимии и сава и прочии ѡц҃и
ихже мы поревнуемъ братя
и сице поѹчивъ братю цѣлова въсѧ по имени
и тако изидѧше из монастырѧ взимая мало коврїжекъ
вшедъ в печеру и затворѧше двери печерѣ
и засыпаше перстью
и не глш҃е никомуже
аще ли будѧше нужьное ѡрудье то ѡконцемъ малым бесѣдоваше в суботу ли в недѣлю
а во ины дн҃и пребываше в постѣ и в мл҃твах
вздержа сѧ крѣпко
и приходѧше в манастырь в пѧтокъ на канунъ лазаревъ
ве сь бо дн҃ь кончает сѧ постъ м҃ дн҃ии Начинаѥм ѿ перваго понедѣлника наставше ѳеѡдоровы недѣли
кончаваеть же сѧ в пѧтокъ лазаревъ
а стрстьная недѣлѧ оуставлена есть постити сѧ стртсии ради гнсь
ѳеѡдосьѥви же пришедшю по ѡбычаю братю цѣловавъ и празднова с ними нед цвѣтную
И дошедъ велика дн҃е вскрснья по ѡбычаю празднова свѣтло
впаде в болѣзнь
разболѣвшю бо сѧ ѥму и болѣвшю дн҃ии е҃ По семь бывшю вечеру повелѣ изнести сѧ на дворъ
братья же вземше и на сани поставиша и прѧмо црк҃ви
он же повелѣ звати братю всю
братьѧ же оударивше в било и собраша сѧ вси
ѡн же реч имъ
братя моя и ѡц҃и мои и чада моя
се азъ ѿхожю ѿ вас якоже яви ми гсь в постное времѧ в печерѣ сущю ми изити ѿ свѣта сего
вы же кого хощете игуменом имѣти собѣ
да и азъ блгслвнье подалъ бых ѥму
ѡни же рекоша
ты ѥси намъ всѣм ѡц҃ь
да ѥгоже изволиши самъ то намъ буди ѡц҃ь и игуменъ
и послушамъ ѥго яко и тобе
ѡц҃ь же нашь ѳеѡдоси реч
шедше кромѣ мене нарьцѣте ѥгоже хощете кромѣ двою брату николы и игната
в прочих кого хощете ѿ старѣиших и до меншихъ
ѡни послушавше ѥго ѿступивше мало къ цр҃кви сдумавше послаша брата два глщ҃е сице
ѥгоже изволить б҃ъ и твоя чтсная млт҃ва ѥгоже тобѣ любо того нарци
ѳеѡдосии же реч имъ
да аще ѿ мене хощете игумена прїяти то азъ створю вам не по своѥму изволенью но по бж҃ью строенью
и нареч имъ иякова презвитера
братьи же нелюбо быс глщ҃е яко
не здѣ ѥсть постриганъ
бѣ бо ияковъ пришелъ с летьца с братом своимъ паоулом
и и начаша братя просити стеѳана деместника суща тогда оучнк҃а ѳеѡдосьева глщ҃е яко
сесь взрослъ ѥсть подъ рукою твоѥю
и оу тобе послужилъ ѥсть
сего ны вдаи
реч же имъ ѳеѡдосии
се азъ по бж҃ью повелѣнью нареклъ бѧхъ иякова
се же вы свою волю створити хощете
и послушавъ ихъ предасть имъ стеѳана да будеть имъ игуменъ
и блгсви стефана
и реч ѥму
чадо се предаю ти манастырь
блюди со ѡпасеньемь ѥго
и яже оустроихъ въ службах то держи
преданья манастырьская и оустава не измѣнѧи
но твори всѧ по закону и по чину манастырьску
и по семь вземше и братя несоша в кѣлью
и положиша на ѡдрѣ
и шестому дн҃и наставшю болну сущю велми приде к нему ст҃ославъ с сн҃мъ своимъ глѣбомъ
и сѣдѧщема оу него реч ѥму феѡдосии
се ѿхожю свѣта сего
и се предаю ти манастырь на сблюденье ѥда будеть что смѧтенье в немь
и се поручаю игуменьство стеѳану
не даи ѥго въ ѡбиду
кнѧзь же цѣловавъ ѥго и ѡбѣща сѧ пещи сѧ манастыремъ
и иде ѿ него
семому же дн҃и пришедшю призва стеѳана и братю оуже изнемагающю
и нача имъ гл҃ти сице
аще по моемь ѡшествии свѣта сего аще буду б҃у оугодилъ и приялъ мѧ будеть б҃ъ то по моемь ѡшествии манастырь начнеть строити и прибывати в нем
то вѣжьте яко приял мѧ есть б҃ъ
аще ли по моеи смр҃ти ѡскудѣвати начне манастырь черноризци и потребами манастырьсками то вѣдуще буди яко не оугодилъ ѥсмь б҃у
и се ѥму глщ҃ю плакаху сѧ братя глщ҃е
ѡч҃е моли сѧ за ны к б҃у
вѣмы бо яко б҃ъ труда твоѥго не презрить
и пресѣдѧщи братѣ нощь ту оу него и наставшю дн҃и ѡсмому въ в҃.ю субту по пасцѣ въ час в҃ дн҃е Предасть дш҃ю в руцѣ бж҃ии мцсѧ мая въ г҃ дн҃ь индикта въ а҃і лѣто
Плакаша сѧ по немь братя
бѣ же феѡдосии заповѣдалъ положити сѧ в печерѣ идѣже показа труды и многы рек сице
в ночь похороните тѣло моѥ
якоже и створиша
вечеру бо приспѣвшю братя вземше тѣло ѥго и положиша и в печерѣ проводивше с пѣсньми с свѣщами честно на хвалу б҃у нашему ісс хус
Стеѳану же предержащю манастырь и блж҃ное стадо ѥже бѣ совокупилъ феѡдосии такы черньцѣ яко свѣтила в руси сьяють
ѡви бо бѧху постнїци крѣпци
ѡви же на бдѣнье
ѡви на кланѧнье колѣньноѥ
ѡви на пощенье чресъ дн҃ь и чресъ два дн҃и
ини же ядуще хлѣбъ с водою ини зелье варено друзии сыро
въ любви пребывающе меншии покарѧюще сѧ старѣишимъ и не смѣюще пред ними гл҃ати
но все с покореньемь и с послушаньѥм великымъ
такоже и старѣишии имѧ любовь к меншимъ наказаху оутѣшающе яко чада възлюбленая
аще которыи братъ въ етеро прегрѣшеньѥ впадаше оутѣшаху
и епитемью г҃ ли д҃ за великую любовь
тако бо бѧше любы в братьи тои вздержанье велико
аще братъ етеръ выидѧше из манастырѧ всѧ братя имѧху ѡ томь печаль велику
посылаючи по нь призываху брата к монастырю
шедше вси кланѧху сѧ игумену и молѧху игумена и приимаху брата в манастырь с радостью
таци бо бѣша любовници и сдержьци и постници
ѿ нихже намѣню нѣколико мужь чюдных
Яко се первыи демьянъ презвутеръ бѧше тако постникъ и въздержник яко развѣ хлѣба ти воды ясти ѥму до смр҃ти своея
аще кто коли принесѧше дѣтищь боленъ кацѣмь любо недугом одержим принесѧху в манастырь ли сверженъ члв҃къ кацѣм любо недугомь ѡдержим приходѧше в манастырь къ блж҃ному ѳеѡдосью повелѣваше сему дамьянъ млт҃ву створити болѧщему
и абье створѧше молитву
и масломь помазаше
и приимаху ицѣленьѥ приходѧщии к нему
разболѣвшю же сѧ и конець прияти лежащю ѥму в немощи приде англ҃ъ к нему въ ѡбразѣ феѡдосьѥвѣ даруя ѥму цртсво нбнсое за труды ѥго
по сем же приде ѳеѡдосии с братею
и присѣдѧху оу него
ѡному же изнемагающю възрѣвъ на игумена реч
не забываи игумене еже ѥси ѡбѣщалъ
и разумѣвъ великыи ѳеѡдосии яко видѣнье видѣлъ и реч ѥму
брате дамьяне ѥже ѥсмь ѡбѣщалъ то ти буди
ѡн же сомжаривъ ѡчи предасть дх҃ъ в руцѣ бж҃ии
игумен же и братя похорониша тѣло ѥго
Такъже бѣ и другыи брат именемь еремия иже помнѧше крщ҃нье землѣ русьскыя
сему бѣ даръ дарованъ ѿ б҃а
проповѣдаше предибудущая
и аще кого видѧше в помышленьи ѡбличаше и в таїнѣ и наказаше блюсти сѧ ѿ дьявола
аще которыи братъ оумышлѧше ити из манастырѧ и оузрѧше и пришедъ к нему ѡбличаше мысль ѥго и оутѣшаше брата
аще к нему что речаше ли добро ли зло сбудѧшет сѧ старче слово
Бѣ же и другыи старець именемь матфѣи
бѣ прозорливъ
ѥдиною бо ѥму стоящю в црк҃ви на мѣстѣ своемь възведъ ѡчи свои позрѣ по братьи иже стоять поюще по ѡбѣма странама
видѣ ѡбиходѧща бѣса въ ѡбразѣ лѧха в лудѣ и носѧща в приполѣ цвѣткы иже гл҃ет сѧ лѣпокъ
и ѡбиходѧ подлѣ братю взимая из лона лѣпокъ вержаше на кого любо
аще прилнѧше кому цвѣтокъ в поющихъ ѿ братья мало постоявъ и раслабленъ оумом вину створь каку любо изидѧше ис црк҃ви
шедъ в кѣлью и оуснѧше
и не възвратѧшет сѧ в црк҃вь до ѿпѣтья
аще ли вержаше на другаго и не прилнѧше к нему цвѣтокъ стояше крѣпок в пѣньи дондеже ѿпояху оутренюю
и тогда изидѧше в кѣлью свою
се же вида старець повѣдаше брати своѥи
пакы же видѣ старець се
по ѡбычаю бо сему старцю ѿстоявшю оутренюю предъ зорѧми идоша по кѣльямъ своимъ
се же старець послѣ исхожаше ис церкви
идущю же ѥму ѥдиному сѣде ѡпочивая подъ биломъ бѣ бо келья ѥго подале црк҃ве видѣ се яко толпа поиде ѿ воротъ
възведъ ѡчи свои видѣ ѥдиного сѣдѧща на свиньи а другыя текуща ѡколо ѥго
и реч имъ старець
камо идете
и реч сѣдѧ на свиньи бѣсъ
по михалѧ по тольбековича
старець же знамена сѧ кртснымь знаменьѥм
и приде в кѣлью свою яко быс свѣтъ
и разумѣ старець
реч кѣлеинику
иди
впрашаи ѥ ли михаль в кельи
и рѣша ѥму яко
давѣ скочилъ реч со столпья по заоутрени
и повѣда старець видѣньѥ се игумену и братьи
при сем бо старци ѳеѡдосии престави сѧ
и быс стеѳанъ игуменъ
и по стеѳанѣ никонъ
сему и еще сущю старцю ѥдиною ѥму стоящю на оутрени возведъ ѡчи свои хотѧ видѣти игумена никона и видѣ ѡсла стояща на игумени мѣстѣ
и разумѣ яко не всталъ ѥсть игуменъ
тако же и ина многа видѣнья провидъ старець
и почивъ в старости добрѣ в манастыри семь
Яко се быс другыи черноризець именемь исакии
якож и ѥще сущю ѥму в мирѣ в житьи мирьстѣмь и б҃ату сущю ѥму бѣ бо купець родом торопечанинь и помысли быти мнихъ
и раздая имѣнье своѥ требующим и манастыремъ
и иде к великому антонью в печеру молѧ сѧ ѥму да бы и створилъ черноризцемъ
и приятъ и антонии
взложи на нь порты чернецьскыя нарекъ имѧ ѥму исакии
бѣ бо имѧ ѥму чернь
се же исакии всприятъ житье крѣпко
ѡблече бо сѧ во власѧницю
и повелѣ купити собѣ козелъ
и ѡдра мѣхомъ козелъ
и ѡблече на власѧницю
и ѡсше ѡколо его кожа сыра
и затвори сѧ в печерѣ въ ѥдинои оулици в кельици малѣ яко четырь лакотъ
и ту молѧше б҃а со слезами
бѣ же ядь ѥго проскура ѥдина
и та.же чересъ дн҃ь воды в мѣру пьяше
приносѧшеть же ѥму великыи антонии и подаваше ѥму ѡконцемъ
яко сѧ вмѣстѧше рука тако приимаше пищю
и того створи лѣт з҃ на свѣтъ не вылазѧ ни на ребрѣхъ не лѣгавъ
но сѣдѧ мало приимаше сна
и ѥдиною по ѡбычаю наставшю вечеру поча кланѧти сѧ поя плмсы ѡли и до полунощья
яко трудѧшет сѧ сѣдѧше на сѣдалѣ своем
ѥдиною же ѥму сѣдѧщю по ѡбычаю и свѣщю оугасившю внезапу свѣт восья
яко ѿ слн҃ца восья в печерѣ яко зракъ вынимая члв҃ку
и поидоста в҃ оуноши к нему красна
и блистаста лице ѥю акы слнц҃е
и глщ҃а к нему
исакие вѣ есвѣ анг҃ла
а се идеть к тобѣ хсс
падъ поклони сѧ ѥму
ѡн же не разумѣ бѣсовьскаго дѣиства ни памѧти прекрстити сѧ
выступѧ и поклони сѧ якы хсу бѣсовьску дѣиству
бѣсі же кликнуша
ї рѣша
нашь еси ісакие оуже
введше и в кѣльицю и посадиша и
и начаша садити сѧ ѡколо ѥго
и быс полна келья ихъ и оулица печерская
и реч ѥдинъ ѿ бѣсовъ гл҃емыи хс҃ъ
възмѣте сопѣли бубны и гусли
и оударѧите
ат ны исакии сплѧшеть
и оудариша в сопѣли в глусли и в бубны
начаша имъ играти
и оутомивше и ѡставиша и живного
и ѿидоша поругавше сѧ ѥму
заоутра же бывшю свѣту и приспѣвшю вкушенью хлѣба приде антонии по ѡбычаю ко ѡконцю
и гл҃а
гси блг҃ви ѡч҃е исакие
и не быс ѿвѣта
и реч антонии
се оуже преставил сѧ есть
и посла в манастырь по ѳеѡдосья и по братю
и ѿкопаше кде бѣ загражено ѹстье
пришедше взѧша и мертва мнѧще
вынесше положиша и прде пещерою
и оузрѣша яко живъ ѥсть
и реч игуменъ ѳеѡдосии яко се имать быти ѿ бѣсовьскаго дѣиства
и положиша и на ѡдрѣ
служаше ѡколо ѥго антонии
в си же времена приключи сѧ прити изѧславу из лѧховъ
нача гнѣвати сѧ изѧславъ на антонья изъ всеслава
и присла
в ночь поя антонья чернигову
възлюби болдины горы
ископавъ печеру ту сѧ всели
есть ту манастырь ст҃ое бц҃и на болдиных горахъ и до сего мѣста
ѳеѡдосии же оувѣдавъ яко антонии шелъ чернигову шедъ с братьею взѧ исакия
и принесе и к сбѣ в кѣлью
и служаше ѡколо ѥго
бѣ бо раслабленъ тѣломь яко не мощи ѥму обратити сѧ на другую страну ни встати ни сѣдѣти
но лежаше на единои сторонѣ
подъ сѧ плеваше многажды
феѡдосии же сам своима рукама ѡмываше и спрѧташеть и за в҃ лѣт
Ѳеѡдосии же молѧше б҃а за нь и мл҃тву творѧше над нимь дн҃ь и нощь дондеже на г҃.ѥе лѣто Прогл҃а и слыша и на ногы нача встаяти акы младенець
и нача ходити
и не брежаше в црк҃вь ходити
нужею прївлечахуть и к црк҃ви
и по сем наоучи на трѧпезницю ходити
и посажашеть и кромѣ брати
положаху пред ним хлѣбъ
и не възмѧше ѥго ноли вложити в руцѣ ѥму
ѳеѡдосии же реч
положите хлѣбъ пред ним
а не вкладаите в рукы ѥму
атъ сам ѣсть
и не преже за недѣлю ясти
и по малу оглѧдавъ сѧ кусаше хлѣба
тако наоучи сѧ ясти
и тако избави феѡдосии ѿ козни дьяволѧ
исакии же всприятъ въздержанье пакы жестоко
ѳеѡдосью же преставльшю сѧ и стефану в него мѣсто бывшю исакии же реч
се оуже прелстил мѧ ѥси былъ дьяволе сѣдѧща на ѥдином мѣстѣ
а оуже не имам сѧ затворити в печерѣ
но имам тѧ побѣдити ходѧ в манастырѣ
и ѡблече сѧ въ власѧницю
и на власѧницю свиту вотолѧну
и нача оуродство творити
и помагати поча поваром варѧ на братю
и на заоутреню входѧ преже всѣх стояше крѣпко и неподвижимо
ѥгда же приспѣяше зима и мрази лютии станѧше в прабошнѧх в черевьях в протоптаных яко примерзнѧшета нозѣ ѥго г камени и не движаше ногама дондеже ѿпояху заоутреню
и по заоутрени идѧше в поварьницю
и приготоваша ѡгнь воду дрова
и придѧху прочии повари ѿ братьѣ
ѥдин же поваръ бѣ
тако же бѣ именем тѣм.же исакии
и реч посмихая сѧ
ісакию ѡно ти сѣдить вранъ черныи
иди ими и
ѡн же поклонивъ сѧ ѥму до землѣ шедъ я ворона
и принесе ѥму предо всѣми повары
и оужасоша сѧ
повѣдаша игумену и брати
и начаша братя чтити и
ѡн же не хотѧ славы члв҃чскыя нача оуродьство творити
пакостити нача ѡво игумену ѡво братьи ѡво мирьскым члв҃комъ да друзии раны ѥму даяху
и поча по миру ходити такоже оуродом сѧ творѧ
всели сѧ в печеру в неиже преже былъ
оуже бо антонии преставил сѧ
и совъкпуи к собѣ оуных
и вскладаше на нь порты чернечьскыя
да ѡво ѿ игумена никона прїимаше раны ѡво ѿ родитель тѣхъ дѣтьскых
се же то все терпѧше
приимаше раны и наготу студень дн҃ь и нощь
въ ѥдину бо нощь вжегъ пещь в ыстобцѣ оу пещеры яко разгорѣ сѧ пещь
бѣ бо ѹтла
и нача палати пламень оутлизнами
излѣзе
и ина многа повѣдаху ѡ немь
а другое и самовидець бых
и тако взѧ побѣду на бѣсы яко мухы
ни во чтоже имѧше страшенья ихъ и мечтанья ихъ
гл҃шеть бо к нимъ
аще мѧ бѣсте прелстили в печерѣ первое понеже не вѣдѧхъ кознии ваших и лукавьства нонѣ же имамъ гса ісс хса и б҃а моѥго и млт҃ву ѡц҃а моѥго феѡдосья
Надѣю сѧ имам побѣдити
многажды бо бѣси пакости дѣяху ѥму
и гл҃ху
нашь ѥси
и поклонил сѧ ѥси нашему старѣишинѣ и намъ
ѡн же гл҃ше
вашь старѣишина антихрестъ ѥсть
а вы бѣсы есте
знаменаше лице своѥ кртснымъ ѡбразом
и тако ищезнѧху
ѡвогда же пакы в нощи прихожаху к нему страхъ ѥму творѧче в мечтѣ ѧко се многъ народъ с мотыками лыскарѣ глщ҃е
раскопаѥмъ печеру сию
и сего загребем здѣ
ини же глх҃у
бѣжи исакие
хотѧть загрести
ѡн же глш҃е к нимъ
аще бысте члв҃ци то въ дн҃е бы ѥсте пришли
а вы есте тма
и во тмѣ ходите
и тма вы ятъ
и знамена я крстмъ
ищезнуша
другоици бо трашахуть и въ ѡбразѣ медвѣжи ѡвогда же лютым звѣремь ѡво въломъ
ѡво змиѣ полозѧху к нему ѡво ли жабы мыши и всѧкъ гадъ
не могоша ѥму ничтоже створити
и рѣша ѥму
исакие побѣдил ѥси нас
ѡн же реч якоже
бѣсте мене вы побѣдили въ ѡбразѣ ісс хосвѣ и въ анг҃льстѣмь
недостоини ще того видѣнья
но се по истѣнѣ явлѧѥте сѧ топерво въ ѡбразѣ звѣринѣмь и скотьемь и змеями и гадом ациже и сами ѥсте
и ѿтолѣ не быс ѥму пакости ѿ бѣсовъ якож самъ повѣдаше се яко
се быс ми за г҃ л҃ѣ.та брань си
По томь поча жити крѣплѣ и въздержаньѥ имѣти пощенье бдѣнье
и тако живущю ѥму сконча житье своѥ
и разболѣ сѧ в печерѣ
и несоша и болна в манастырь
и до ѡсмаго дн҃е ѡ гсѣ сконча сѧ
игумен же їѡанъ и братя спрѧтавше тѣло ѥго и погребоша и
таци ти быша черноризци ѳеѡдосьева манастырѧ иже сияють и по смр҃ти яко свѣтила и молѧть б҃а за сдѣ сущюю братю и за мирьскую братю и за приносѧщая въ манастырь
в немже и донынѣ добродѣтелное житье живуть ѡбще вси вкупѣ в пѣньи и в мл҃твахъ и послушаньи на славу б҃у всемогущему и ѳеѡдосьѥвами млт҃вми сблюдаѥми
ѥмуже слава аминь
В лѣт ҂ѕ҃ ф҃ п҃ г Почата быс церкы печерьская надъ ѡснованьѥмь стеѳаномь игуменомь
изъ ѡснованья бо ѳеѡдосии почалъ
а на ѡснованье стеѳанъ поча
и кончана быс на третьее лѣто мцса иоулѧ а҃і дн҃ь
В се же лѣто придоша сли из нѣмець къ ст҃ославу
Ст҃ославъ же величая сѧ показа имъ б҃атьство своѥ
ѡни же видѣвше бещисленое множьство злато и сребро и паволокы и рѣша
се ни въ чтоже ѥсть
се бо лежить мертво
сего суть кметьѥ луче
мужи бо сѧ доищють и болше сего
сице сѧ похвали иезекии цсрь июдѣискъ к соломону цсрѧ асурииска ѥгоже всѧ взѧта быша в вавилонъ
тако и по сего смр҃ти все имѣнье расыпа сѧ разно-
В лѣт ҂ѕ҃ ф҃ п҃ д Ходи володимеръ сн҃ъ всеволожь и ѡлегъ сн҃ъ с҃тославль лѧхомъ в помочь на чехы
сегоже лѣта престави сѧ ст҃ославъ сн҃ъ ярославль мцса декабрѧ к҃ з ѿ рѣзанья желве
и положенъ черниговѣ оу стга сп҃са
и сѣде по немь всеволодъ на столѣ мцса генварѧ
В лѣт ҂ѕ҃ ф҃ п҃ е Поиде изѧславъ с лѧхы
Всеволодъ же поиде противу ѥму
Сѣде борисъ черниговѣ мцса мая д҃ дн҃ь
и быс кнѧженья его и҃ дн҃ии
и бѣжа тмутороканю к романови
всеволодъ же противу брату изѧславу на волынь
и створиста миръ
и пришедъ изѧславъ сѣде кыѥвѣ мсца иоулѧ е҃і дн҃
Ѡлегъ же сн҃ъ ст҃ославль бѣ оу всеволода черниговѣ
В лѣт ҂ѕ҃ ф҃ п҃ ѕ Бѣже ѡлегъ ст҃ославль тмутороконю ѿ всеволода мцса априлѧ
В сеже лѣто оубьенъ быс глѣбъ сн҃ъ ст҃ославль В заволочии
бѣ бо глѣбъ млтсивъ оубогымъ и страннолюбивъ тщаньѥ имѣя к цр҃квамъ теплъ на вѣру и кротокъ взоромъ красенъ
ѥгоже тѣло положено быс черниговѣ за спасомъ мцса иоулѧ к҃ г дн҃ь
Сѣдѧщю ст҃ополку в него мѣсто новѣгородѣ сн҃у изѧславлю ярополку сѣдѧщю вышегородѣ а володимеру сѣдѧщю смолиньскѣ приведе ѡлегъ и борисъ поганыя на русьскую землю
и поидоста на всеволода с половци
всеволодъ же изиде противу има на съжицѣ
и побѣдиша половци русь
и мнози оубьени быша
ту оубьѥнъ быс иванъ жирославичь и тукы чюдинь братъ порѣяни мнози и ини мнози въ к҃ е
Ѡлегъ же и борисъ придоста чернигову мнѧще ѡдолѣвше а землѣ русьскѣи много зло створше проливше кровь хьсяньску еяже крове взищеть б҃ъ ѿ руку ѥю
и ѿвѣтъ дати има за погубленье дш҃а хсьяньскы
всеволодъ же приде к брату своѥму изѧславу киеву
цѣловавше сѧ и сѣдоста
всеволодъ же исповѣда всѧ бывшая
и реч ѥму изѧславъ
брате не тужи
видиши ли колико сѧ мнѣ сключи
первое не выгнаша ли мене и имѣнье мое разграбиша
и пакы кую вину вторую створилъ бѣхъ
не изгнанъ ли бѣхъ ѿ ваю брату своею
не блудилъ ли бѣх по чюжимъ землѧм
имѣнья лишенъ бых
не створих зла ничтоже
и нынѣ брате не туживѣ
аще будеть нам причастье в русскѣи земли то ѡбѣма
аще лишена будевѣ то ѡба
азъ сложю главу свою за тѧ
и се рек оутѣши всеволода
и повелѣ сбирати вои ѿ мала до велика
и поиде изѧславъ съ ярополъкомъ снм҃ъ своим и всеволодъ с володимеромъ сн҃омъ своимъ
и поидоша к чернигову
и черниговци затвориша сѧ в градѣ
ѡлег же и борисъ бѧста
черниговцемъ же не ѡтворившим сѧ приступиша ко граду
володимеръ же приступи ко вратомъ всточнымъ ѿ стрежени
и ѡтѧ врата
и ѡтвориша градъ ѡколнии
и пожгоша и людемъ же вбѣгшим въ дънѣшнии градъ
изѧслав же и всеволодъ слышаста яко идеть ѡлегъ и борисъ противу
изѧслав же и всеволодъ оуранивше поидоста ѿ града противу ѡлгови
реч же ѡлегъ к борисови
не ходивѣ противу
не можевѣ стати противу четыремъ кнѧземъ
но послевѣ с молбою къ строѥма своима
и реч ѥму борисъ
ты готова зри
азъ имъ противенъ всѣмъ
похваливъ сѧ велми не вѣдыи яко б҃ъ гордымъ противит сѧ смѣренымъ даѥть блгдть да не хват сѧ силныи силою своѥю
и подоста противу
и бывшимъ имъ на мѣстѣ оу села на нѣжатинѣ нивѣ и сступившим сѧ ѡбоимъ быс сѣча зла
первое оубиша бориса сн҃а вѧчеславлѧ похвалившаго сѧ велми
изѧславу же стоящю въ пѣшцихъ и внезапу приѣхавъ ѥдинъ оудари и копьемъ за плече
тако оубьѥнъ быс изѧславъ сн҃ъ ярославль
продолжьже бывъши сѣчи побѣже ѡлегъ в малѣ дружинѣ
и ѡдва оутече
бѣжа тмутороканю
оубьѥнъ быс кнѧзь изѧславъ мцса ѡктѧмбрѧ въ г҃ дн҃ь
И вземше тѣло ѥго привезоша и в лодьи
и поставиша противу городьцю
изиде противу ѥму весь городъ кыевъ
и възложивше тѣло ѥго на сани повезоша и съ пѣсми
попове и черноризци понесоша и в град
и не бѣ лзѣ слышати пѣнья во плачи велицѣ вопли
плака бо сѧ по немь весь град киевъ
ярополкъ же идѧше по немь плача сѧ с дружиною своею
ѡч҃е
ѡч҃е мои
что ѥси пожилъ бес печали на свѣтѣ семь многы напасти приимъ ѿ людии и ѿ братя своѥя
се же погыбе не ѿ брата
но за брата своѥго положи главу свою
и принесше положиша тѣло ѥго в црк҃ви ст҃ыя бц҃а вложивъше и в раку мраморѧну
бѣ же изѧславъ мужь взоромъ красенъ и тѣломъ великъ незлобивъ нравомъ криваго ненавидѣ любѧ правду
не бѣ бо в немь лсти
но простъ мужь оумом не вздая зла за зло
колико бо ѥму створиша кияне
самого выгнаша
а дом ѥго разграбиша
и не взда противу тому зла
аще ли кто дѣѥть вы сѣчець исѣче то не сь то створи но сн҃ъ ѥго
пакы же брата ѥго прогнаста и
и ходи по чюжеи земли блудѧ
и сѣдѧщю ѥму пакы на столѣ своемь всеволоду пришедшю побѣжену к нему не реч ѥму
колико ѿ ваю прияхъ
не вдасть зла за зло
но ѹтѣши рек
ѥлмаже ты брате мои показа ко мнѣ любовь введе мѧ на столъ мои и нарек мѧ старѣишину собѣ се азъ не помѧну злобы первыя
ты ми ѥси братъ а я тобѣ
и положю главу свою за тѧ
еже и быс
не реч бо ѥму
колико зла створиста мнѣ
и се нонѣ тобѣ сѧ сключи
не реч
се кромѣ мене
но на сѧ перея печаль братню показая любовь велику свершая аплса глщ҃а
оутѣшаите печалныя
по истинѣ аще что створилъ ѥсть в свѣтѣ семь етеро согрѣшеньѥ ѿдасть сѧ ѥму занеже положи главу свою за брата своѥго не желая болшее волости ни имѣнья хотѧ болша но братню ѡбиду
ѡ сѧковыхъ бо гсь реч
да кто положить дш҃ю свою за другы своя
соломон же реч
братья в бѣдах пособива бывають
любы бо ѥсть выше всего
якож иѡан гл҃еть
б҃ъ любы ѥсть
пребываяи в любви в бз҃ѣ пребываѥть
и б҃ъ в немь пребываеть
ѡ семь свершаѥт сѧ любы да достоянье имам в дн҃ь судныи да якоже ѡнъ ѥсть и мы ѥсмы в мирѣ семь
боязни нѣс в любви
но свершена любы вонъ измещеть боязнь
яко боязнь мученье имать
бояи же сѧ нѣс свершенъ в любви
аще кто речть любьлю б҃а а брата своѥго ненавижю ложь есть
не любѧи бо брата своѥго ѥгоже видить б҃а ѥгоже не видить како можеть любити
сию заповѣдь имам ѿ него да любѧи б҃а любить брата своѥго
в любовь бо все свершаѥт сѧ
любве ради и грѣси расыпают сѧ
любве бо ради сниде гсь на землю
и распѧтъ сѧ за ны грѣшныя
вземъ грѣхы наша пригвозди на кртсѣ давъ намъ крстъ свои на прогнаньѥ ненависти бѣсовьское
любве ради мчн҃ци прольяша крови своя
любве же ради сии кнѧзь пролья кровь свою за брата своѥго свершая заповѣдь гсню
всеволодъ же сѣде кыевѣ на столѣ ѡц҃а своѥго и брата своѥго переима власть русьскую всю
и посади сн҃а своѥго володимера черниговѣ а ярополка володимери придавъ ѥму туровъ
В лѣт ҂ѕ҃ ф҃ п҃ з Приде романъ с половци къ воину
всеволодъ же ста оу переяславлѧ
и створи миръ с половци
и възврати сѧ романъ с половци вспѧть
бывшю ѥму оубиша и половци мцса августа .в҃ дн҃ь
Суть кости ѥго и доселѣ сн҃а ст҃ославлѧ внука ярославлѧ
а ѡлга ѥмше поточиша и за море црсюграду
всеволодъ же посади посадника ратибора тмуторокани
В лѣт ҂ѕ҃ ф҃ п҃ и Заратиша сѧ торци переяславьстии на русь
всеволодъ же посла сн҃а своѥго володимера
володимеръ же шедъ побѣди търкы
В лѣт ҂ѕ҃ ф҃ п҃ ѳ Бѣжа игоревичь дв҃дъ с володаремь ростиславичемь мцса мая и҃і дн҃ь
И придоста тмутороканю
и яста ратибора
и сѣдоста тмуторокани
В лѣт ҂ѕ҃ ф҃ ҁ҃ Ѡсень оумре половечьскыи кнѧзь
В лѣт ҂ѕ҃ ф҃ ҁ҃ а Приде ѡлегъ из грекъ тмутороконю
и я дв҃да и володарѧ ростиславича
и сѣде тмуторокани
исѣче козары иже бѣша свѣтници на оубье брата ѥго и на самого
а двд҃а и володарѧ пусти
В лѣт ҂ѕ҃ ф҃ ҁ҃ в Приходи ярополкъ ко всеволоду на великъ дн҃ь
в сеже времѧ выбѣгоста ростиславича в҃ ѿ ярополка
И пришедше прогнаста ярополка
и посла всеводъ володимера сн҃а своѥго
и выгна ростиславича
и посади ярополка володимери
В сеже лѣто двд҃ъ Зая грькы въ ѡлешьи
и зая оу них имѣнье
всеволодъ же пославъ приведе и
и вда ѥму дорогобужь
В лѣт ҂ѕ҃ ф҃ ҁ҃ г Ярополкъ же хотѧше ити на всеволода
послушавъ злых свѣтникъ се оувѣда всеволодъ
посла противу ѥму сн҃а своего володимера
ярополкъ же ѡставивъ мт҃рь свою и дружину лучьскѣ бѣжа в лѧхы
володимеру же пришедшю лучьску и вдаша сѧ лучане
володимеръ же посади дв҃да володимери въ ярополка мѣсто
а мт҃рь ярополчю и жену ѥго и дружину ѥго приведе кыеву
и имѣньѥ вземъ ѥго
В лѣт ҂ѕ҃ ф҃ ҁ҃ д Приде ярополкъ из лѧховъ
и створи миръ с володимеромь
и иде володимеръ вспѧть чернигову
ярополкъ же сѣде володимери
и пересѣдев мало дн҃и иде звенигороду
и не дошедшю ѥму града и прободенъ быс ѿ проклѧтаго нерадьцѧ ѿ дьяволѧ наоученья и ѿ злыхъ члв҃къ
Лежащю и ту на возѣ саблею с конѧ прободе и мцса ноямбрѧ въ к҃ в дн҃ь
И тогда въздвигнувъ сѧ ярополкъ выторгну изъ себе саблю
и возпи великым глмсь
ѡхъ тот мѧ враже оулови
бѣжа нерадець трькратыи перемышлю к рюрикови
и ярополка вземше ѡтроци на конь передъ сѧ радъко вънкина инии мнози несоша и володимерю
а ѿтуду кыѥву
изиде противу ѥму бл҃говѣрныи кнѧзь всеволодъ с своима сн҃ъма с володимеромь и ростиславомь и вси болѧре и блж҃ныи митрополитъ іѡан с черноризци и с прозвутеры
и вси кияне великъ плачь створиша над нимь
со плмсы и пѣсми проводиша и до стаг дмитрея
спрѧтавше тѣло ѥго с честью положиша и в рацѣ мраморѧнѣ в цр҃кви стаг аплса петра юж беѣ самъ началъ здати преж мцса декабрѧ въ .е҃ дн҃ь
многы бѣды приимъ без вины изгонимъ ѿ братья своѥя ѡбидимъ разграбленъ прочее и смр҃ть горкую приятъ но вѣчнѣи жизни и покою сподобї сѧ
такъ бѧше блж҃ныи сь кнѧзь тихъ кротъкъ смѣренъ и братолюбивъ десѧтину дая ст҃ѣи бц҃и ѿ всего своѥго имѣнья по всѧ лѣта
и молѧше б҃а всегда гл҃ѧ
гси б҃е мои приими молитву мою и дажь ми смр҃ть якож двѣма братома моима борису и глѣбу ѿ чюжю руку да ѡмыю грѣхы всѧ своѥю кровью избуду суѥтнаго сего свѣта и мѧтежа сѣти вражии
ѥгоже прошенья не лиши ѥго бл҃гыи б҃ъ
въсприя блг҃ая ѡна ихже ѡко не видѣ ни оухо слыша ни на срцде члв҃ку не взиде еже оуготова б҃ъ любѧщимъ ѥго
В лѣт ҂ѕ҃ ф҃ ҁ҃ е
В лѣт ҂ѕ҃ ф҃ ҁ҃ ѕ Св҃щена быс цр҃кы ст҃го михаїла манастырѧ всеволожа митрополитомь иваномь а игуменьство тогда держащю того манастырѧ
лазъскаѧ
ст҃ыя бц҃а манастырѧ ѳеѡдосьѥва їѡаномь митрополитомъ ї лукою бѣлогородьскымь еппсмь исаиемь черниговьскым епспомь при бл҃городьнѣмь кнѧзи всеволодѣ державному русьскыя землѧ и чадома ѥго володимера и ростислава воѥводьство держащю кыѥвьскыя тысѧща яневи игуменьство держащю іѡану
В сеже лѣт престави сѧ іѡанъ митрополитъ
быс же іѡан мужь хытръ книгамъ И оученью млтсвъ оубогымъ и вдовицѧмъ
ласковъ же ко всѧкому б҃ату и оубогу
смѣренъ же и кротокъ молчаливъ
рѣчистъ же книгами ст҃ыми оутѣшая печалныя
и сѧкого не быс преж в руси ни по немь не будеть сѧкъ
В се лѣто иде янъка всеволожа наречная преж
приведе янка митрополита іѡана скопьчину ѥгоже людье вси рекоша
се намъ пришелъ
ѿ года бо до года пребывъ оумре
бѣ же се мужь книженъ но оумомъ простъ
и просто рещи-
В сеже лѣто сщ҃ена быс црк҃ы стаг михаила ефрѣмом митрополитомь тоя црк҃ы юже бѣ создалъ велику сущю
бѣ бо преже в переяславли митрополья
и пристрои ю великою пристроею Оукрасивъ ю всѧкою красотою цркв҃ныими ссуды
се бо ефрѣмъ бѣ скопець высокъ тѣломъ
бѣ бо тогда многа зданья въздвиже
докончавъ црк҃вь стаг михаила заложи црк҃вь на воротѣхъ городныхъ во имѧ ст҃аго мчн҃ка ѳеѡдора
и посемь стаг андрѣя ѹ црк҃ве ѿ воротъ и строѥнье баньноѥ
сего же не быс преж в руси
и град бѣ заложилъ каменъ ѿ црк҃ве стаг мчн҃ка ѳеѡдора
и прочими зданьи
В лѣт ҂ѕ҃ ф҃ ҁ҃ ѳ Игуменъ и черноризци свѣтъ створше рѣша
не добро есть лежати ѡц҃ю нашему ѳеѡдосьеви кромѣ манастырѧ црк҃ве своея понеже то ѥсть ѡсновалъ црк҃вь и черноризци совокупилъ
свѣтъ створше повелѣша оустроити мѣсто идѣже положити мощѣ ѥго
и приспѣвшю празднику ѹспенья бц҃ѣ треми дн҃ьми повелѣ игуменъ рушити кдѣ лежать мощѣ ѥго ѡц҃а нашего ѳеѡдосья
ѥгоже повелѣнью бых азъ грѣшныи первое самовидець
еже скажю не слухомъ бо слышавъ но самъ ѡ семь началникъ
пришедшю же игумену ко мнѣ и рекшю ми
поидевѣ в печеру к ѳеѡдосьѥви
азъ же пришедъ и со игуменомъ не свѣдущю никомуже разглѧдавша кудѣ копати и знаменавша мѣсто кдѣ копати кромѣ оустья
реч же ко мнѣ игуменъ
не мози повѣдати никомуже
но поими ѥгоже хощеши да ти поможеть
азъ же пристроихъ з҃ д҃нии рогалиѥ имиже копати
и въ Вторкь веч пояхъ с собою в҃ Брата
не вѣдущю никомуже придох в печеру
и ѿпѣвъ плмсы почах копати
трудивъ сѧ вдахъ другому брату
копахомъ до полуночья
трудихом сѧ и не могуче сѧ докопати
начах тужити ѥда како на страну копаѥмъ
азъ же вземъ рогалью начах копати рамено
и другу моѥму ѡпочивающю передъ пещерою и реч ми
оударивше в било
и азъ в то чинъ прокопах на мощѣ ѳеѡдосьевы ѡному гл҃щю ко мнѣ оудариша в било мнѣ же рекущю
прокопахъ оуже
ѥгда же прокопахъ ѡбдержашеть мѧ оужасть
и начах звати
гси помилуи
ѡ се чинь же сѣдѧста в҃ брата в манастыри ѥда игуменъ оутаивъ сѧ нѣ с кыими пренесеть ѥго ѡтаи к печерѣ зрѧща
ѥгда оудариша в било видѣста г҃ столпы ако дугы зарны
и стоявше придоша надъ верхъ црк҃ве идеже положенъ быс ѳеѡдосии
в сеже времѧ видѣ стеѳанъ иже быс в него мѣсто игуменъ в се же времѧ быс ѥппсъ видѣ въ своѥмь манастыри реч с поле зарю велику надъ печерою
мнѣвъ яко несуть ѳеѡдосья бѣ бо ѥму възвѣщено преже дн҃емь ѥдинѣмъ и сжаливъ си яко без него пренесѧть и всѣдъ на конь вборзѣ поѣха поимъ с собою климета ѥгоже игумена постави в своѥ мѣсто
и идѧста видуче зарю велику
яко придоста близь видѣста свѣщѣ многы надъ печерою
и придоста к печерѣ
не видѣста ничто.же
и придоста дну в печеру нам сѣдѧщемъ оу мощии ѥго
ѥгда бо прокопахъ послахъ къ игумену
приди да вынемемъ и
игумен же приде з двѣма братома
прокопах велми
и влѣзохом
и лежащь мощьми
но сстави не распали сѧ бѣша
и власи главнии притѧскли бѧху
взложьше и на вариманътью и вынесоша и предъ пещеру
на другыи же дн҃ь собраша сѧ ѥппси ѥѳрѣмъ переяславьскыи стеѳанъ володимерьскыи іѡан черниговьскыи игумени ѿ всѣхъ манастыревъ с черноризци
придоша и людье бл҃говѣрнии
и взѧша мощѣ ѳеѡдосьевы с тѣмьяномъ и съ свѣщами
и принесше положиша и в цр҃кви своеи ѥму в притворѣ на деснѣи странѣ мцса августа въ д҃і дн҃ь в дн҃ь четвертъкъ въ час а҃ дн҃е индикта д҃і лѣт
Праздноваша свѣтло въ тъ дн҃ь
се же повѣмь мало нѣчто еже сѧ събыс прр҃ченье ѳеѡдосьево
игуменьство бо ѳеѡдосью держащю в животѣ своѥмь правѧщю стадо порученое ѥму бм҃ь черноризци не токмо бо си ѥдины но и мирьскыми печаше сѧ ѡ дш҃ахъ ихъ како быша спс҃ли сѧ
паче же ѡ дхв҃ныхъ сн҃ѣхъ своихъ оутѣшая и наказая приходѧщая к нему другоицѧ в домы ихъ приходѧ и блгслвнье имъ подавая
ѥдиною бо ѥму пришедшю в домъ яневъ къ яневи и к подружью ѥго мр҃ьи ѳеѡдосии бо бѣ любѧ я занеже живѧста по заповѣди гсни и в любви межи собою пребываста ѥдиною же ѥму пришедшю к нима и оучашеть я ѡ млтсни къ оубогымъ ѡ црсьствии нбнсѣмь еже прияти праведником а грѣшником муку ѡ смр҃тнѣмь часѣ
и се ѥму глщ҃ю ѡ положении тѣла в гробѣ има реч ѥму явьная
кто вѣсть кдѣ си мѧ положать
реч же ѥи ѳеѡдосии
по истинѣ идѣже лѧгу азъ ту и ты положена будеши
се же сбыс сѧ игумену же бо преставльшю сѧ преже ѡ и҃і лѣт
Се сбыс сѧ
в се бо лѣто престави сѧ яневая именемь мр҃ья мцса авгсу ѕ҃і дн҃ь
И пришедше черноризьци пѣвше ѡбычныя пѣсни и прїнесше ю положиша ю в цр҃кви ст҃ыя бцсѧ противу гробу ѳеѡдосьеву на шюеи странѣ
ѳеѡдосии бо положенъ быс въ д҃і а сии въ ѕ҃і
Се же сбыс сѧ пррч҃еньѥ блж҃наго ѡц҃а нашего ѳеѡдосья добраго пастуха иже пасѧше словесныя ѡвцѧ нелицемѣрно с кротостью и с расмотреньѥмь блюда ихъ и бдѧ за не молѧ сѧ за порученоѥ ему стадо и за люди хьсяньскыя за землю русьскую иже и по ѡшествии твоѥмь ѿ сея жизни молиши сѧ за люди вѣрныя и за своя оучнк҃ы иже взирающе на раку твою поминають оученье твоѥ и въздержанье твое прославлѧють б҃а
азъ же грѣшныи твои рабъ и оучнк҃ъ недоѹмѣю чимь похвалити добраго твоѥго житья и въздержанья
но се реку мало нѣчто
радуи сѧ ѡч҃е нашь и наставниче
мирьскыя плища ѿринувъ молчанье възлюбивъ б҃у послужилъ ѥси в тишинѣ въ мнишьскомь житьи
всѧко собѣ принесенье бжтсвеное принеслъ ѥси пощеньемь превозвышь сѧ плотьскых стрстии и сласти възненавидѣвъ красоту и желанье свѣта сего ѿринувъ вслѣдуя стопамъ высокомысленымъ ѿц҃емь ревнуя молчаньѥм възвышая сѧ смѣреньем и оукрашая сѧ в словесѣхъ книжных веселуя сѧ
радуи сѧ
оукрѣпль сѧ надежею вѣчныхъ бл҃гъ приимъ оумертвивъ плотьскую похоть источникъ безаконья и мѧтежь
прпдбне бѣсовьскых козни избѣгъ и ѿ сѣти ѥго
с праведными ѡч҃е почилъ ѥси въсприимъ противу трудомъ своимъ възьмездье ѡц҃емь наслѣдникъ бывъ послѣдовавъ оученью ихъ и нраву ихъ въздержанью ихъ и правило ихъ правѧ
паче же ревноваше великому ѳеѡдосью нравомь и житьѥмь подобѧ сѧ житью ѥго и въздеръжанью ревнуя послѣдьствуя ѡбычаю ѥго и преходѧ ѿ дѣла в дѣло ѹньшеѥ и ѡбычныя молбы бу҃ въздая в воню бл҃гооуханья приносѧ кадило молитвеное темьянъ блг҃овоньныи
побѣдивъ мирьскую похоть и миродержьцѧ кнѧзѧ вѣка сего супротивника поправъ дьявола и ѥго козни побѣдникъ яви сѧ противным ѥго стрѣлам и гордымъ помысъломь ставъ супротивно ѹкрѣпивъ сѧ ѡружьемь кртснымь и вѣрою непобѣдимою бж҃ьею помощью
моли сѧ за мѧ ѡч҃е чтнсыи избавлену быти ѿ сѣти неприязнины и ѿ противника врага
сблюди мѧ твоими млт҃вми
В се же лѣто знаменье в слн҃ци яко погыбнути ѥму
и мало сѧ ѥго ѡста
акы мсць быс в час в҃ дн҃е мсца маия к҃ а дн҃ь
в сеже лѣто быс Всеволоду ловы дѣющю звѣриныя за вышегородомъ заметавшимъ тенета и кличаномъ кликнувшимъ спаде превеликъ змии ѿ нб҃се
оужасоша сѧ вси людье
в сеже времѧ землѧ стукну яко мнози слышаша в сеже лѣто
В се же лѣто волхвъ яви сѧ ростовѣ иже вскорѣ погыбе
В лѣт ҂ѕ҃ х҃ Предивно быс полотьскѣ
в мечтѣ ны бываше
в нощи тутънъ станѧше по ѹлици
яко члв҃ци рищюще бѣси
аще кто вылѣзѧше ис хоромины хотѧ видѣти абье оуязвенъ будѧше невидимо ѿ бѣсовъ язвою
и с того ѹмираху
и не смѧху излазити ис хоромъ
по семь же начаша в дн҃е явлѧти сѧ на конихъ
и не бѣ ихъ видѣти самѣхъ но конь ихъ видѣти копыта
и тако ѹязвлѧху люди плотьскыя и ѥго ѡбласть
тѣмь и члв҃ци г҃лху яко на явѣ бьють полочаны
се же знаменье поча быти ѿ дрьютьска
в сиже времена быс знаменьѥ въ нб҃си
яко кругъ быс посредѣ нб҃а превеликъ
в сеже лѣто ведро бѧше яко изграаше землѧ
и мнози борове възгараху сѧ сами и болота
многа знаменья бываху по мѣстомь
и рать велика бѧше ѿ половець и ѿвсюду
взѧша г҃ грады пѣсоченъ переволоку
и многа села воеваша по обѣма странома
в сеже лѣто воѥваша половци лѧхы с василькомь ростиславичемь
в сеже лѣто оумре рюрикъ сн҃ъ ростиславль
в сиже времена мнози члвц҃и оумираху различнымї недугы якоже глх҃у продающе корсты яко
продахомъ корсты ѿ ѳилипова дн҃е до мѧсопуста з҃ тысѧчь
Се же быс за грѣхы наша яко ѹмножиша сѧ грѣсї наши неправды
се же наведе на ны б҃ъ велѧ нам имѣти покаяньѥ и въстѧгнути сѧ ѿ грѣха и ѿ зависти и ѿ прочихъ злыхъ дѣлъ неприязнинъ
В лѣт ҂ѕ҃ х҃ а индїкта а҃ лѣто Престави сѧ великыи кнѧзь всеволодъ снъ҃ ярославль внукъ володимерь мцса априлѧ въ г҃і дн҃ь
а погребенъ быс д҃і дн҃ь
Недѣли сущи тогда стрстнѣи и дни҃ сущю четвертку в онь же положенъ быс в гробѣ в велицѣи цр҃ькви ст҃ыя соѳья
сии бо бл҃говѣрныи кнѧзь всеволодъ бѣ издѣтьска б҃олюбивъ любѧ правду набдѧ оубогыя въздая чтсь еппсомъ и презвутером
излиха же любѧше черноризци
подаяше требованьѥ имъ
бѣ же и самъ въздержа сѧ ѿ пьяства и ѿ похоти
тѣмь любимъ бѣ ѡц҃емь своимъ яко гл҃ати ѡц҃ю к нему
сн҃у мои
бл҃го тобѣ яко слышю ѡ тобѣ кротость
и радую сѧ яко ты покоиши старость мою
аще ти подасть б҃ъ прияти власть стола моѥго по братьи своеи с правдою а не с насильемь то ѥгда б҃ъ ѿведеть тѧ ѿ житья сего да лѧжеши идеже азъ лѧгу оу гроба моѥго понеже люблю тѧ паче брати твоеѥ
се же сбыс сѧ ѡц҃а ѥго якож гл҃алъ бѣ сему
приимшю послѣже всея братя столъ ѡц҃а своѥго по смр҃ти брата своѥго се же кыевѣ кнѧжа быша ѥму печали болше паче неже сѣдѧщю ѥму в переяславли
сѣдѧщю бо ѥму кыѥвѣ печаль быс ѥму ѿ сн҃овець своихъ яко начаша ѥму стужати хотѧ власти имъ
в сихъ печаль всташа и недузи ѥму
приспѣваше старость к симъ
и нача любити смыслъ оуных свѣтъ творѧ с ними
си же начаша заводити и негодовати дружины своея первыя
и людем не доходити кнѧже правды
начаша ти оунии грабити людии продавати сему не свѣдуще в болѣзнех своихъ
разболѣвшю сѧ ѥму велми посла по сн҃а своѥго до володимера чернигову
пришедшю володимеру видѣвъ и велми болна суща и плакавъ сѧ пресѣдѧщю володимеру и ростиславу сн҃у ѥго меншему пришедшю же часу престави сѧ тихо и кротко
и приближи сѧ ко ѡц҃емъ своимъ кнѧживъ лѣт е҃і кыевѣ а в переяславли лѣто а в черниговѣ лѣто
Володимеръ же плакавъ сѧ с ростиславомъ братом своимъ спрѧтаста тѣло ѥго
и собраша сѧ ѥппси и игумени и черноризьци и попове и болѧре и простии людье
вземше тѣло ѥго со ѡбычными пѣсми положиша и въ ст҃ѣи соѳьи якоже рекохом преже
володимеръ же нача размышлѧти река
аще сѧду на столѣ ѡц҃а своѥго то имам рать съ ст҃ополком взѧти яко есть столъ преж ѿ ѡц҃а ѥго былъ
и размысливъ посла по ст҃ополка турову
а самъ иде чернигову а ростиславъ переяславлю
и минувшю велику дн҃и прешедши празднѣи недѣли В дн҃ь антипаскы мцса априлѧ въ к҃ д дн҃ь Приде ст҃ополкъ кыеву
изидоша противу ѥму кияне с поклоном
и прияша и с радостью
сѣде на столѣ ѡц҃а своѥго и строя своѥго
в се времѧ поидоша половци на русьскую землю
слышавше яко оумерлъ ѥсть всеволодъ послаша слы къ ст҃ополку ѡ мирѣ
ст҃ополкъ же не здумавъ с болшею дружиною ѡтнею и строя своѥго но свѣтъ створи с пришедшими с нимъ
изъимавъ слы всажа и в ыстобъку
слышавше же се половци почаша воѥвати
и придоша половци мнози
и ѡступиша торциискыи град
ст҃ополкъ же пусти слы половецьскыѣ хотѧ мира
и не всхотѣша половци мира
и ступиша половци воюючи
ст҃ополкъ же поча сбирати вое хотѧ на не
и рѣша ѥму мужи смыслении
не кушаи сѧ противу имъ яко мало имаши вои
ѡн же реч
имѣю отрокъ своих ѱ҃ иже могуть противу имъ стати
начаша же друзии несмыслении гл҃ати
поиди кнѧже
смыслении же гл҃ху
аще бы пристроилъ и и҃ тысѧчь не лихо то ѥсть
наша землѧ ѡскудѣла ѥсть ѿ рати и ѿ продажь
но посли сѧ к брату своѥму володимеру да бы ти помоглъ
ст҃ополкъ же послушавъ ихъ посла к володимеру да бы помоглъ ѥму
володимеръ же собра вои свои
и посла по ростислава брата своѥго переяславлю велѧ ѥму помагати ст҃ополку
володимеру же пришедшю киеву совокуписта сѧ оу стаг михаила
и взѧста межи собою распрѧ и которы
и оуладивше сѧ цѣловаста кртсъ межи собою половцемъ воюющим по земли
и рѣша има мужи смыслении
почто вы распрѧ имате межи собою
а погании губѧть землю русьскую
послѣди сѧ уладита
а нонѣ поидита противу поганым любо с миромъ любо ратью
володимеръ хотѧше мира
ст҃ополкъ же хотѧше рати
и поиде ст҃ополкъ и володимеръ и ростиславъ къ треполю
прідоша къ стужьнѣ
ст҃ополкъ же и володимеръ и ростиславъ созваша дружину свою на свѣтъ хотѧче поступити чересъ рѣку
и начаша думати
глш҃е володимеръ яко
сдѣ стояче чересъ рѣку в грозѣ сеи створимъ миръ с ними
и пристояху совѣту сему смыслении мужи янь и прочии
кияне же не всхотѣша но рекоша
хочемъ сѧ бити
поступимъ на ѡну сторону рѣки
възлюбиша съвѣто сь
и преидоша стугну рѣку
бѣ бо наводнила сѧ велми тогда
ст҃ополкъ же и володимеръ и ростиславъ исполчивше дружину поидоша
и идѧше на деснѣи сторонѣ ст҃ополкъ на шюеи володимеръ
посредѣ же бѣ ростиславъ
минувше треполь проидоша валъ
и се половци идѧху противу и стрѣлци пред ними
нашимь же ставшимъ межи валомъ поставиша стѧги свои
и поидоша стрѣлци из валу
и половци пришедше к валови поставиша стѧгы своѣ
и налегша первоѥ на ст҃ополка
и взломиша полкъ ѥго
ст҃ополкъ же стояше крѣпко
и побѣгоша людьѥ не стерпѧче ратных противленья
и побѣже ст҃ополкъ
по томь наступиша на володимера
и быс брань люта
побѣже и володимеръ с ростиславомъ
прибѣгоша к рѣцѣ стугнѣ
и вбреде володимеръ с ростиславомъ
нача оутапати ростиславъ пред ѡчима володимерима
и хотѣ похватити брата своѥго
и мало не оутопе самъ
и оутопе ростиславъ снсъ всеволожь
володимеръ же пебредъ рѣку с малою дружиною
мнози бо падоша ѿ полка ѥго
и болѧре ѥго ту падоша
и перешедъ на ѡну сторону днѣпра плака сѧ по братѣ своѥмъ и по дружинѣ своеи
пришедъ чернигову печаленъ зѣло
ст҃ополкъ же вбѣже в треполь
и затвори сѧ ту
и бѣ ту до вечера
и на ту ночь приде киеву
половци же видѣвше сдолѣвше пустиша по земли воююче
а друзии възвратиша сѧ к торцьскому
си же сѧ злоба сключи въ дн҃ь възнесенья гса нашего їсса хса мцса мая въ к҃ ѕ
Ростислава же искавше ѡбрѣтоша в рѣцѣ
вземше принесоша и киеву
и плака сѧ по немь мт҃и ѥго
и вси людье пожалиша си по немь по велику оуности ѥго ради
и собраша сѧ епспи и попове и черноризци
пѣсни ѡбычныя пѣвше положиша и оу црк҃ви ст҃ыя соѳьи оу ѡц҃а своѥго
половцемъ же ѡсѣдѧщемъ торцьскыи противѧщимъ же сѧ торкомъ и крѣпко борющимъ сѧ из града оубиваху многы ѿ противных
половци же начаша налѣгати
и ѡтъимаху воду
и изнемагати начаша людье в градѣ водною жажею и го·лодомъ
и прислаша торци къ ст҃ополку глщ҃е
аще не пришлеши брашна предати сѧ имам
ст҃ополкъ же посла имъ
и не бѣ лзѣ вкрасти сѧ в градъ множьствомь вои ратных
стояше ѡколо града недѣль ѳ҃
И раздѣлиша сѧ на двоѥ
ѡдина сташа оу града рать борюще
а друзии поидоша кыѥву
пустиша на воропъ межи киевъ и вышегородъ
ст҃ополкъ же выииде на желаню
и поидоша противу собѣ ѡбои
и съступиша сѧ
и оукрѣпи сѧ брань
побѣгоша наши пред иноплеменьникы
падаху язвени предъ врагы нашими
и мнози погыбоша мертви паче неже оу трьполѧ
ст҃ополкъ же приде киеву самъ третии
а половци возвратиша сѧ к торцьскому
быша же си злая мцса иоулѧ въ к҃ г
на заоутея же въ к҃ д Въ ст҃ою мчн҃ку бориса и глѣба быс плачь в градѣ а не радость грѣхъ ради наших великихъ и неправды за оумноженье безаконии наших
се бо на ны б҃ъ попусти поганым не яко милуя ихъ но насъ кажа да быхомъ сѧ востѧгнули ѿ злых дѣлъ
симь казнить ны нахоженьемь поганых
се бо есть батогъ ѥго да негли встѧгнувше сѧ вспомѧнемъ сѧ ѿ злаго пути своѥго
сего ради в празднїкы б҃ъ нам наводить сѣтованье якоже сѧ створи в се лѣто первоѥ зло на възнесенье гсне еже оу трьполѧ
второе же въ праздникъ бориса и глѣба еже есть праздникъ новыи русьскыя землѧ
сего ради прр҃къ глш҃е
преложю праздникы ваша в плачь и пѣсни ваша в рыданье земли вашеи
ѡпустѣша села наша и городи наши
быхом бѣгаючи пред врагы нашими
якож прр҃къ гл҃ше
падете пред врагы вашими
поженуть вы ненавидѧщии вас
и побѣгнете никому женущю вас
скрушю руганье гордыни вашея
и будеть в тщету крѣпость ваша
оубьеть вы приходѧ в мѣста
будеть землѧ ваша пуста
и двори ваши пусти будут
яко вы хѹди есте и лукави и азъ поиду к вамъ яростью лукавою
тако гл҃еть гсь б҃ъ изл҃евъ
идѣ лукавии снв҃е измаилеви пожигаху села и гумна
и многы црк҃ви запалиша ѡгнемь
да не чюдит сѧ никтоже ѡ семь
идеже множьство грѣховъ ту видѣнья всѧкого показанье
сего ради вселеная предасть сѧ
сего ради гнѣвъ простре сѧ
сего ради землѧ мучена быс
ѡви ведуть сѧ полонени
друзии посѣкаѥми бывають горкую смр҃ть приемлюще
друзии трепечють зрѧще оубиваѥмых
друзии гладомъ оумарѧѥми и водною жажею
едино прѣщенье
ѥдина казнь
многовещныя имуще раны различныя -ечали и страшны мукы ѡвы вѧжемы и пѧтами пхаѥми и на зимѣ держими и оуранѧѥми
и се притранѣе и страшнѣе яко на хсьяньстѣ родѣ страхъ и колѣбанье бѣда оупространи сѧ
праведно и достоино есть тако да накажемъ сѧ
тако вѣру имем
кажеми ѥсмы
подобаше нам в рукы языку странну и безаконьнѣишю всея землѧ
рцѣмъ велеглсно
праведенъ ѥси гси
и прави суди твои
рцѣмъ по ѡному разбоинику
мы достоиная яже сдѣяхомъ прияхом
рцѣмъ и со иѡвомъ
яко гвси любо быс тако и быс
буди имѧ гнсе блгсвно в вѣкы
да хоженьемь поганых и мучими ими влкду познаѥмъ ѥгоже мы прогнѣвахом
прославлени бывше не прославихом
почтени бывше не почтохом
ѡст҃ивше сѧ не разумѣхом
куплени бывше не поработахом
породивъше сѧ не яко ѡц҃а постыдѣхом сѧ
согрѣшихом
и казними ѥсмы
якож створихом тако и стражем
городи вси ѡпустѣша
села ѡпустѣша
преидемъ полѧ идеже пасоми бѣша стада конь ѡвцѧ и волове
все тоще нонѣ видимъ
нивы поростъше звѣремъ жилища быша
но ѡбаче надѣемъ сѧ на млтсь бж҃ью
кажеть бо ны добрѣ блг҃ыи влкда
не по безаконью нашему створи нам
и по грѣхомъ нашим въздасть нам
тако подобаѥть бл҃гому влдцѣ казати не по множьству грѣховъ
тако гсь створи нам
созда
падшая вставить
адамле преступленье прости
баню нетлѣнья дарова
и свою кровь за ны излья
якож ны видѣ не право пребывающа нанесе нам сущюю рать и скорбь да не хотѧще всѧко в будущии вѣкъ ѡбрѧщем млтсь
дш҃а бо сдѣ казнима всѧко млсть в будущии вѣкъ ѡбрѧщеть и лготу ѿ мукъ
не мьстить бо гсь дважды ѡ томь
ѡ неиздреченьному члв҃колюбью
якож видѣ ны волею к нему ѡбращающа сѧ
ѡ тмами любве ѥже к намъ
понеже хотѧще оуклонихом сѧ ѿ заповѣдии ѥго
се оуже не хотѧще терпим
се с нужею понеже неволею
се оуже волею
гдѣ бо бѣ оу насъ оумиленье
нонѣ же всѧ полна суть слезъ
гдѣ бѣ в насъ въздыханье
нонѣ же плачь по всѣмъ оулицам оупространи сѧ избьеных ради иже избиша безаконьнии
половци воѥваша много
и възвратиша сѧ к торцьскому
и изнемогоша людье в градѣ гладомь
и предаша сѧ ратнымъ
половци же приимше град запалиша и ѡгнем
люди раздѣлиша
и ведоша в вежѣ к сердоболем своимъ и сродником своимъ мъного роду хьсяньска
стражюще печални мучими зимою ѡцѣплѧѥми въ алчи и в жажи и в бѣдѣ ѡпустнѣвше лици почернѣвше телесы незнаѥми и страною языкомъ испаленым нази ходѧще и боси ногы имуще сбодены терньем со слезами ѿвѣщеваху другъ къ другу гл҃юще
азъ бѣхъ сего города
и другї
а язъ сея вси
тако съѹпрашают сѧ со слезами родъ свои повѣдающе и вздышюче ѡчи возводѧще на нб҃о к вышнему свѣдущему таиная
да никтоже дерзнеть рещи яко ненавидими бм҃ь есмы
да не будеть
кого бо тако б҃ъ любить якоже ны взлюбилъ ѥсть
кого тако почелъ ѥсть яко же ны прославилъ ѥсть и възнеслъ
никогоже
имъ же паче ярость свою въздвиже на ны яко паче всѣх почтени бывше горѣѥ всѣх сдѣяхом грѣхы
якоже паче всѣхъ просвѣщени бывше влчдню волю дѣюще и презрѣвше в лѣпоту паче инѣхъ казними ѥсмы
се бо азъ грѣшныи и много и часто б҃а прогнѣваю
и часто согрѣшаю по всѧ дн҃и:
В се же лѣт престави сѧ ростиславъ сн҃ъ мьстиславль внукъ изѧславль мцса ѡктѧмбрѧ въ а҃ дн҃ь
а погребенъ быс ноямбрѧ въ ѕ҃і в црк҃ви ст҃ыя бцсѧ десѧтиньныя
Томже лѣт Приде ѡлегъ с половци ис тъмутороконѧ
приде чернигову
володимеръ же затвори сѧ в градѣ
ѡлегъ же приде к граду
и пожже ѡколо града
и манастырѣ пожже
володимеръ же створи миръ съ ѡлгомъ
и иде из града на столъ ѡтень переяславлю
а ѡлегъ вниде в град ѡц҃а своѥго
половци же начаша воевати ѡколо чернигова ѡлгови не взбранѧщю
бѣ бо самъ повелѣлъ имъ воевати
се оуже третьее наведе поганыя на землю русьскую
ѥгоже грѣха да бы и б҃ъ простилъ занеже много хьсянъ изгублено быс а друзии полонени и расточени по землѧм
В сеже лѣт придоша прузи на русьскую землю мцса авгсу въ к҃ ѕ
поѣдоша всѧку траву и многа жита
и не бѣ сего слышано в д҃нехъ первых в земли русьстѣ яже видѣста ѡчи наши за грѣхы наша
В сеж лѣт престави сѧ епспъ володимерскыи стеѳан мцса априлѧ въ к҃ з дн҃ь въ час ѕ҃ нощи Бывъ преже игуменъ печерьскому манастырю
В лѣт ҂ѕ҃ х҃ г Идоша половци на грькы с девгеневичемъ
воѥваша по гречьстѣи земли
и цсрь яша девгенича
и повелѣ и слѣпити
В тож лѣт Придоша половци итларь и кытанъ к володимеру на миръ
приде итларь в градъ переяславль
а кытанъ ста межи валома с вои
и вда володимеръ кытанови сн҃а своѥго ст҃ослава въ тали
а итларь быс в градѣ с лѣпшею друженою
в тоже времѧ бѧше пришелъ славѧта ис кыева к володимеру ѿ ст҃ополка
и начаша думати дружина ратиборѧ со кнѧземъ володимером ѡ погубленьи тларевы чади
володимеру же не хотѧще сего створити ѿвѣща бо
како се могу створити ротѣ с ними ходивъ
ѿвѣщавше же дружина рокоша володимеру
кнѧже нѣту ти в томъ грѣха
да ѡни всегда к тобѣ ходѧче ротѣ губѧть землю русьскую
и кровь хсьяньску проливають бес перестани
и послуша ихъ володимеръ
и в ту нощь посла володимеръ славѧту с нѣколикою дружиною и с торкы межи валы
выкрадше первое ст҃ослава по томъ оубиша кытана
и дружину ѥго избиша
вечеру сущю тогда суботному а итлареви въ ту нощь лежащю оу ратибора на дворѣ с дружиною своею и не вѣдуче что сѧ надъ кытаномь створи
наутрия яже в недлю заоутрени суще годинѣ пристрои ратиборъ ѡтрокы въ ѡружьи
истобку пристави истопити имъ
и присла володимеръ ѡтрока своѥго бѧндюка по итлареву чадь
и реч бѧндюкъ итлареви
зовет вы кнѧзь володимеръ
реклъ тако
ѡбувше сѧ в теплѣ избѣ заѹтрокавше оу ратибора приѣдите ко мнѣ
и реч итларь
тако буди
яко влѣзоша въ истобку тако запрени быша
възлѣзше на истобку прокопаша и верхъ
и тако ѡльбегъ ратиборичь приима лукъ свои и наложивъ стрѣлу оудари итларѧ в срцде
и дружину ѥго всю избиша
и тако злѣ испроверже животъ свои итларь В недлю сыропусную въ час а҃ дн҃е мцса ѳевралѧ въ к҃ д дн҃ь
Ст҃ополкъ же и володимеръ посласта къ ѡльгови
велѧста ѥму поити на половци с собою
ѡлегъ же ѡбѣщавъ сѧ с нима и пошедъ не иде с нима в путь единъ
ст҃ополкъ же и володимеръ идоста на вежѣ
и взѧста вежѣ
полониша скоты и конѣ вельблуды и челѧдь
и приведоста и в землю свою
и начаста гнѣвъ имѣти на ѡлга яко не шедшю ѥму с нима на поганыя
и посла ст҃ополкъ и володимеръ къ ѡлгови глщ҃е сице
се ты не шелъ ѥси с нама на поганыя иже погубили суть землю русьскую
а се оу тобе есть итларевичь
любо ѹбии любо и даи нама
то есть ворогъ русьстѣи земли
ѡлегъ же сего не послуша
и быс межи ими ненависть
В сеже лѣт Придоша половци к гургеву
и стояше ѡколо ѥго лѣто все
и мало не взѧша ѥго
ст҃ополкъ же ѡмири е
половци же не идоша за рось
гюргевци же выбѣгоша
и идоша кыеву
ст҃ополкъ же повелѣ рубити городъ на вытечевѣ холму
в свое имѧ нарекъ ст҃ополчь городъ и повелѣ еппсу мрину съ юргевци сѣсти ту и засаковцемъ и прочимъ ѿ инѣхъ градъ
а гюргевъ зажгоша половци тощь
сегоже лѣта Исходѧща иде двд҃ъ ст҃ославичь из новагорода смолиньску
новгородци же идоша ростову по мьстислава володимерича
поемше ведоша и новугороду
а двд҃ви рекоша
не ходи к нам
пошедъ дв҃дъ вороти сѧ смолиньску
и сѣде смолиньскѣ
а мьстиславъ новѣгородѣ сѣде
в сеже времѧ приде изѧславъ сн҃ъ володимерь ис курска к мурому
прияша и муромци
и посадника я ѡлгова
В сеже лѣт Придоша прузи въ к҃ и
И покрыша землю
и бѣ видѣти страшно
идѧху к полунощнымъ странамъ ядуща траву и проса
В лѣт ҂ѕ҃ и х҃ д Ст҃ополкъ и володїмеръ посла къ ѡлгови глщ҃а сице
поиди кыѥву да порѧдъ положимъ ѡ русьстѣи земли пред еппсы и прде игумены и пред мужи ѡц҃ь нашихъ и прде людми градьскыми да быхом ѡборонили русьскую землю ѿ поганых
ѡлег же въсприимъ смыслъ буи и словеса величава реч сице
нѣс мене лѣпо судити еппсу ли игуменом ли смердом
и не въсхотѣ ити к братома своима послушавъ злых свѣтникъ
ст҃ополкъ же и володимеръ рекоста к нему
да се ты ни на поганыя идеши ни на свѣтъ к нама
то ты мыслїши на наю
и поганым помагати хочеши
а б҃ъ промежи нами будеть
ст҃ополкъ же и володимеръ рекоста на ѡлга чернигову
ѡлег же выбѣже изъ чернигова мцса мая въ г҃ дн҃ь в сбуту
Ст҃ополкъ же и володимеръ ѡступиста и в градѣ
бьяхут сѧ из города крѣпко
а си приступаху къ граду
и язвени бываху мнози ѿ обоихъ
и быс межю ими брань люта
и стояше ѡколо града дн҃ии л҃ и г҃
И изнемагаху людье в градѣ
и вылѣзе ѡлегъ из града хотѧ мира
и вдаста ѥму миръ рекъше сице
иди к брату своему двд҃ви
и придѣта киеву на столъ ѡц҃ь наших и дѣдъ наших
яко то есть старѣишеи град в земли во всеи кыевъ
ту достоино снѧти сѧ и порѧдъ положити
ѡлег же ѡбѣща сѧ се створити
и на семь цѣловаша крстъ
В сеже времѧ приде бонѧкъ с половци г кыеву В недлю ѿ вечера
И повоева ѡколо кыева
и пожже на берестовѣмь дворъ кнѧжь
В сеже времѧ воева курѧ с половци оу переяславлѧ
и оустье пожже мцса мая к҃ д д҃нь
Ѡлег же выиде и стародуба
и приде смолиньску
и не прияша ѥго смолнѧне
и иде к рѧзаню
ст҃ополкъ же и володимеръ поидоста в своя си
Сегоже мцса приде тугорканъ тесть ст҃ополчь мцса мая л҃
И ста ѡколо града
а переяславьци затвориша сѧ в градѣ
ст҃ополкъ же и володимеръ поидоста на нь по сеи сторонѣ днѣпра
и придоста къ зарубу
перебродиста сѧ
и не ѡчютиша ихъ половци б҃у схраншю ихъ
и исполчивше сѧ поидоста к граду
гражане же оузрѣвше радї поидоша к нима
а половци стояху на ѡнои сторонѣ трубежа исполчивше сѧ
ст҃ополъкъ же и володимеръ вбредоста в трубежь к половцемъ
володимеръ же хотѣ нарѧдити полкъ
ѡни же не послушаша
но оудариша в конѣ к противнымъ
се видѣвше половци и побѣгоша
а наши погнаша въ слѣдъ ратных сѣкуще противьныя
и сдѣя гсь въ тъ дн҃ь спс҃нье велико
мцса иоулїя въ ѳ҃і дн҃ь Побѣжени быша иноплеменьци
и кнѧзѧ ихъ оубиша тугоркана и сн҃а ѥго и ини кнѧзи
мнози врази наши ту падоша
на заоутрье же налѣзоша тугоркана мертвого
и взѧша и ст҃ополкъ акы тьстѧ своѥго и врага
привезше и г кыеву погребоша и на берестовѣмь межю путемъ идущимъ на берестово и другымь в манастырь идуще
и въ к҃ тогоже мцса в пѧтокъ Приде второе бонѧкъ безбожныи шелудивыи ѡтаи хыщникъ г кыеву внезапу
и мало в градъ не въѣхаша половци
и зажгоша болонье ѡколо града
и възвратиша сѧ в манастырь
и въжгоша стеѳановъ манастырь и деревнѣ и герьманы
и придоша в манастырь печерьскыи намъ сущим по кѣльямъ почивающим по заоутрени
и кликнуша ѡколо манастырѧ
и поставиша стѧга два пред враты манастырьскыми намъ же бѣжащим задомъ манастырѧ а другимъ възбѣгшим на полати
безбожныѣ же сн҃ове измаилеви высѣкоша врата манастырю
и поидоша по кельямъ высѣкающе двери
и износѧху аще что ѡбрѣтаху в кельи
по семь въжгоша домъ ст҃ыя влдчцѣ нашея бц҃ѣ
и придоша к цр҃кви
и зажгоша двери еже къ оугу оустроѥнии и вторыя же к сѣверу
влѣзше в притворъ оу гроба ѳеѡдосьева емлюще иконы зажигаху двери
и оукарѧху б҃а и законъ нашь
б҃ъ же терпѧше
еще бо не скончали сѧ бѧху грѣси ихъ и безаконья ихъ
тѣмь глх҃у
кдѣ есть б҃ъ ихъ да поможеть имъ и избавить я
и ина словеса хулная гла҃ху на ст҃ыя иконы насмихающе сѧ не вѣдуще яко б҃ъ кажеть рабы своя напастми ратными да явѧт сѧ яко злато искушено в горну
хсьяномъ бо многыми скорбьмї и напастьми внити в цртсво нбсное
а симъ поганым и ругателем на семь свѣтѣ приимшим веселье и просторонство а на ѡномь свѣтѣ приимуть мк҃у с дьяволом оуготовании ѡгню вѣчному
тогда же зажгоша дворъ красныи ѥгоже поставилъ бл҃говѣрныи кнѧзь всеволодъ на холму нарѣцаѥмѣмъ выдобычи
то все ѡканнии половци запалиша ѡгнемь
тѣм же и мы послѣдующе прр҃ку дв҃ду вопьемъ
гси б҃е мои положи яко коло
яко ѡгнь пред лицемь вѣтру иже попалѧеть дубравы тако пожениши я бурею твоею
исполни лица ихъ досаженья
се бо ѡскверниша и пожгоша ст҃ыи дом твои и манастырь мт҃ре твоея и трупье рабъ твоихъ
оубиша бо нѣколико ѿ братя нашея ѡружьемь безбожнии сн҃ве измаилеви пущени бо на казнь хсьяномъ
ищьли бо суть си ѿ пѹстынѧ нитривьскыя межю встокомь и сѣвером
ищьли же суть ихъ колѣнъ д҃ тортъмени и печенѣзи торци половци
меѳодии же свѣдѣтельствуѥть ѡ нихъ яко и҃ колѣнъ пробѣгли суть егда исѣче гедеѡнъ
да и҃ ихъ бѣжа в пустыню
а д҃ исѣче
друзии же гл҃ють
сн҃ы амоновы
се же нѣс тако
сн҃ове бо моавли хвалиси
а снв҃е аммонови болгаре
а срацини ѿ измаилѧ творѧт сѧ сарини
и прозваша имена собѣ саракыне рекше
сарини есмы
тѣм же хвалиси и болгаре суть ѿ дочерю лютову иже зачаста ѿ ѡц҃а своего
тѣмь же нечтсо есть племѧ ихъ
а измаиль роди в҃і сн҃а ѿ нихже суть тортъмени и печенѣзи и торци и кумани рекше половци иже исходѧть ѿ пустынѣ
и по сихъ и҃ колѣнъ Г Кончинѣ вѣка изидуть заклѣпении в горѣ александромъ македоньскымъ нечтсыя члв҃кы
Се же хощю сказати яже слышах преж сих д҃ лѣт яже сказа ми гюрѧтѧ роговичь новгородець гл҃ѧ сице яко
послах ѡтрокъ свои в печеру люди яже суть дань дающе новугороду
и пришедшю отроку моему к ним и ѿтуду иде въ югру
югра же людьѥ есть языкъ нѣмъ
и сѣдѧть с самоядью на полунощных странах
югра же рекоша ѡтроку моѥму
дивьно мы находихом чюдо ѥгоже нѣ есмы слышали преж сих лѣт
се же третьее лѣт поча быти
суть горы заидуче луку морѧ имже высота ако до нб҃се
и в горах тѣх кличь великъ и говоръ
и сѣкуть гору хотѧще высѣчи сѧ
и в горѣ тои просѣчено ѡконце мало
и тудѣ молвѧть
и есть не разумѣти языку ихъ
но кажють на желѣзо
и помавають рукою просѧще желѣза
и аще кто дасть имъ ножь ли ли секиру дають скорою противу
есть же путь до горъ тѣхъ не проходим пропастьми снѣгом и лѣсом
тѣм же не доходим ихъ всегда
ѥсть же и подаль на полунощии
мнѣ же рекшю к гюрѧтѣ
си суть людье заклепении александром македоньскым цсрмь
якож сказаѥть о них меѳоди папа римскыи
и взиде на всточныя страны до морѧ наричемое слн҃че мѣсто
и видѣ ту члв҃кы нечтсыя ѿ племене нелфетова
их же нечтсоту видѣвъ
ядѧху скверну всѧку комары и мухы коткы змиѣ
и мертвець не погрѣбаху
но ядѧху и женьскыя изворогы и скоты всѧ нечтсыя
то видѣвъ александръ оубоя сѧ еда како ѡсквернѧть землю и полунощныя страны
и горы высокия б҃у повелѣвшю сступиша сѧ ѡ них
токмо не ступиша сѧ ѡ них горы на в҃і локотъ
и ту створиша сѧ врата мѣдѧна
и помазаша сѧ сунклитом
и аще хотѧт ѡгнем взѧти не възмогут ижещи
вещь бо сунклитова сица ес
ни огнь можеть вжещи ѥго ни желѣзо его приметь
в послѣднѧя же дн҃и по сих изидут и҃ колѣнъ ѿ пустынѧ тривьскыя
изидут и си сквернии языкы яже сут в горах полунощных по повелѣнью б҃ию
но мы на преднѧя взвратим сѧ якож бѧхом преж гл҃али
ѡлгови ѡбѣщавшю сѧ ити к брату своему двд҃ви смолиньску и прити з братом своим кыеву и ѡбрѧдъ положити и не всхотѣ сего ѡлегъ створити
но пришедъ смолинску и поим вои поиде к мурому
в муромѣ тогда сущю изѧславу володимеричю быс же вѣсть изѧславу яко олегъ идеть к мурому
посла изѧславъ по воѣ суздалю и ростову и по бѣлоѡзерци
и собра вои многы
и посла ѡлегъ слы своѣ къ изѧславу гл҃ѧ
иди в волость ѡц҃а своѥго ростову
а то ес волость ѡц҃а моѥго
да хочю ту сѣдѧ порѧдъ створити со ѡц҃мь твоим
се бо мѧ выгналъ из города ѡц҃а моѥго
а ты ли ми здѣ хлѣба моѥго же не хощеши дати
и не послуша изѧславъ словес сих надѣя сѧ на множство вои
ѡлег же надѣя сѧ на правду
яко правъ бѣ в семь ѡлегъ
и поиде к граду с вои
изѧслав же исполчи сѧ пред градом на поли
ѡлег же поиде к нему полком
и сступиша сѧ обои
быс брань люта
и оубиша изѧслава сн҃а володимерѧ внука всеволожа мцсѧ семтѧбрѧ въ ѕ҃ дн҃ь
Прочии же вои побѣгоша ѡви чересъ лѣсъ друзии в городъ
ѡлег же вниде в городъ
и прияша и горожане
изѧслава же вземше положиша и в манастыри ст҃го сп҃са
и ѿтуду перенесоша и новугороду
и положиша и оу ст҃ыѣ соѳьѣ на лѣвѣи сторонѣ
ѡлег же по приятьи града изъима ростовци и бѣлоѡзерци и суздалцѣ
и оустреми сѧ на суждаль
и шедъ суждалю и суждалци даша сѧ ѥму
ѡлег же ѡмиривъ городъ ѡвы изъима а другыя расточи
и имѣнья ихъ ѡтъя
иде ростову
и ростовци вдаша сѧ ѥму
и перея всю землю муромску и ростовьску
и посажа посадникы по городом
и дани поча брати
и посла к нему мьстиславъ солъ свои из новагорода гл҃ѧ
иди ис суждалѧ мурому
а в чюжеи волости не сѣди
и азъ пошлю молит сѧ з дружиною своею къ ѡц҃ю своему
и смирю тѧ со ѡц҃мь моим
аще и брата моѥго ѹбилъ то есть не дивьно
в ратех бо и цр҃и и мужи погыбають
ѡлег же не всхотѣ сего
но паче помышлѧше и новъгородъ переяти
и посла ѡлегъ ярослава брата своѥго в сторожѣ
а сам стояше на поли оу ростова
мьстислав же сдумавъ с новъгородци и послаша добрыню рагуиловича передъ собою въ в сторожѣ
добрынѧ же первоѥ изъима даньникы
оувѣдав же ярославъ се яко изъимани данници ярослав же стояше на медвѣдици в сторожих
и побѣже тои нощи
и прибѣже къ ѡлгови
и повѣда ѥму яко идет мстиславъ а сторожѣ изъимани
и поиде к ростову
а мстислав же приде на волгу
и повѣдаша ѥму яко ѡлегъ вспѧтил сѧ к ростову
и мстиславъ поиде по нем
ѡлег же приде к суждалю
и слышавъ яко идет по нем мстиславъ ѡлег же повелѣ зажещи суждаль город
токмо ѡста сѧ дворъ манастырьскыи печерьскаго манастырѧ и црк҃ы яже тамо есть стаг дмитрея юже бѣ далъ еѳрѣмъ и с селы
ѡлег же побѣже к мурому
а мстиславъ приде суждалю
и сѣдѧ ту посылаше къ ѡлгови мира просѧ гл҃ѧ
азъ ѥсмъ мнии тебе
сли сѧ къ ѡц҃ю моему
а дружину юже ѥси заялъ вороти
а язъ тебе во всем послушаю
ѡлег же посла к нему с лестью хотѧ мира
мстислав же имы лсти вѣры и распусти дружину по селом
и наста ѳеѡдорова недлѧ поста
и приспѣ ѳеѡдорава субта
а мстиславу сѣдѧщю на ѡбѣдѣ приде ѥму вѣсть яко ѡлегъ на клѧзмѣ
близь бо бѣ пришелъ без вѣсти
мстислав же ему имъ вѣру не постави сторожовъ
но б҃ъ вѣсть избавлѧти бл҃гочтсвыя своя ѿ льсти
ѡлег же ѹстановив сѧ на клѧзмѣ мнѧ яко мстиславъ побѣгнеть
къ мстиславу же собраша сѧ дружина въ тъ дн҃ь и в другыи новгородци и ростовци и бѣлозерци
мстислав же ста пред градом исполчивъ дружину
и не поступи ни ѡлегъ на мстислава ни мстиславъ на ѡлга
и стояста противу собѣ д҃ дн҃и
и приде мстиславу вѣсть яко
послал ти ѡц҃ь брата вѧчеслава с половци
и приде вѧчеславъ в четвергъ ѳеѡдоровы недли в постъ
и в пѧток приде ѡлегъ исполчивъ сѧ к городу
а мстиславъ поиде противу ѥму с новгородци и с ростовци
и вдасть мстиславъ стѧгъ володимерь половчину именем кунуи
и вдавъ ѥму пѣшьцѣ и постави и на правѣмь крилѣ
и заведъ кунуи пѣшьцѣ напѧ стѧгъ володимерь
и оузрѣ ѡлегъ стѧгъ володимерь
и оубоя сѧ
и оужасъ нападе на нь и на воѣ ѥго
и поидоша к боеви противу собѣ
ѡлегъ противу мстиславу а ярославъ поиде противу вѧчеславу
мстислав же перешедъ пожаръ с новгородци и сступиша сѧ на кулачьцѣ
и быс брань крѣпка
и нача ѡдалати мстиславъ
и видѣ ѡлегъ яко поиде стѧгъ володимерь
нача заходити в тылъ ѥго
и оубоявъ сѧ побѣже ѡлегъ
и ѡдолѣ мстиславъ
ѡлег же прибѣже к мурому
и затвори ярослваа муромѣ
а самъ иде рѧзаню
мстислав же приде мурому
и створи миръ
и поя своя люди ростовци и суждалци
и поиде к рѧзаню по волзѣ
ѡлег же выбѣже из рѧзанѧ
а мстиславъ пришед створи миръ с рѧзанци
и поя люди своя яже бѣ заточилъ ѡлегъ
и посла къ ѡлгови гл҃ѧ
не бѣгаи никаможе
но пошли сѧ к братьи своеи с молбою не лишать тѧ русьскыѣ земли
и азъ пошлю къ ѡц҃ю молит сѧ ѡ тобѣ
ѡлег же ѡбѣща сѧ тако створити
мстислав же възвративъ сѧ вспѧть суждалю ѿтуду поиде новугороду в свои град мл҃твами прпдбнаго еппса
се же быс исходѧщю лѣту ҂ѕ҃ х҃ д҃ индикта д҃ на полы
пооученьѥ
Азъ худыи дѣдомъ своимъ ярославомъ блгвлснымъ славнымъ наречнѣмь въ крщ҃нїи василии русьскымь именемь володимиръ ѡц҃мь възлюбленымь и мт҃рью своею мьномахы и хсьяных людии дѣлѧ
колико бо сблюдъ по млтси своеи и по ѡтни млт҃вѣ ѿ всхѣ бѣдъ
сѣдѧ на санех помыслих в дш҃и своеи
и похвалих б҃а иже мѧ сихъ дн҃евъ грѣшнаго допровади
да дѣти мои или инъ кто слышавъ сю грамотицю не посмѣите сѧ
но ѡмуже любо дѣтии моихъ а приметь е в срдце своѥ
и не лѣнити сѧ начнеть такоже и тружати сѧ
первое б҃а дѣлѧ и дш҃а своѥя страх имѣите б҃ии в срдци своемь и млтсню творѧ неѡскудну
то бо ѥсть начатокъ всѧкому добру
аще ли кому не люба грамотицѧ си а не поѡхритають сѧ но тако се рекуть
на далечи пути да на санех сѣдѧ безлѣпицю си молвилъ
оусрѣтоша бо мѧ слы ѿ бртая моея на волзѣ
рѣша
потъсни сѧ к нам да выженемъ ростиславича и волость ихъ ѿимем
иже ли не поидеши с нами то мы собѣ будем а ты собѣ
и рѣхъ
аще вы сѧ и гнѣвате не могу вы я ити ни кртса переступити
и ѿрѧдивъ я вземъ псалтырю в печали разгнухъ я
и то ми сѧ вынѧ
вскую печалуѥши дш҃е
вскую смущаеши мѧ
и прочая
и потомь собрах словца си любая
и складохъ по рѧду
и написах
аще вы послѣднѧя не люба а переднѧя приимаите
вскую печална ѥси дш҃е моя
вскую смущаѥши мѧ
оупова на б҃а яко исповѣм сѧ ѥму
не ревнуи лукавнующимъ ни завиди творѧщимъ безаконье зане лукавнующии потребѧт сѧ
терпѧщии же гса ти ѡбладають землею
и еще мало
и не будеть грѣшника
взищеть мѣста своѥго
и не ѡбрѧщеть
кротции же наслѣдѧть землю
насладѧть сѧ на множьствѣ мира
назираеть грѣшныи праведнаго
и поскрегчеть на нь зубы своими
гсь же посмѣет сѧ ему
и прозрить яко придеть дн҃ь ѥго
ѡружья извлекоша грѣшьници
напрѧже лукъ свои истрѣлѧти нища и оубога заклати правыя срцдмь
ѡружье ихъ внидеть в срцдѧ ихъ
и луци ихъ скрушат сѧ
луче ес праведнику малое паче б҃атства грѣшных многа
яко мышца грѣшных скрушит сѧ
оутвержаеть же праведныя гсь
яко се грѣшници погыбнут
праведныя же милуя и даеть
яко блг҃ословѧщии ѥго наслѣдѧт землю
кленущии же ѥго потребѧт сѧ
ѿ гса стопы члв҃ку исправѧт сѧ
ѥгда сѧ падеть и не разбьеть с
яко гсь подъемлеть руку ѥго
оунъ бѣх
и сстарѣх сѧ
и не видѣхъ праведника ѡставлена ни сѣмени ѥго просѧща хлѣба
весь дн҃ь милует и в заимъ даеть праведныи
и племѧ его блгслвно будет
оуклони сѧ ѿ зла
створи добро
взищи мира
и пожени
и живи в вѣкы вѣка
внегда стати члвк҃мъ оубо живы пожерли ны быша
внегда прогнѣвати сѧ ярости ѥго на ны оубо вода бы ны потопила
помилуи мѧ б҃е
яко попра мѧ члв҃къ
весь дн҃ь борѧ сѧ стужи ми
попраша мѧ врази мои
яко мнози бурющи сѧ со мною с выше
возвеселит сѧ праведник
и егда видить месть руцѣ свои оумыеть в крови грѣшника
и реч оубо члв҃къ
аще есть плодъ праведника и есть ѹбо б҃ъ судѧи земли
измии мѧ ѿ врагъ моихъ б҃е
и ѿ встающих на мѧ ѿими мѧ
избави мѧ ѿ творѧщих безаконье
и ѿ мужа крови спс҃ мѧ
яко се оуловиша дш҃ю мою
и яко гнѣвъ въ ярости ѥго и животъ в воли ѥго
вечеръ водворит сѧ плачь а заѹтра радос
яко лучьши млсть твоя паче живота моѥго
и оустнѣ мои похвалита тѧ
яко блгвслю тѧ в животѣ моемь
и ѡ имени твоемь въздѣю руцѣ мои
покры мѧ ѿ соньма лукаваго и ѿ множьства дѣлающих неправду
възвеселите сѧ вси праведнии срцдмь
блгсвлю гса на всѧко времѧ
воину хвала ѥго
и прочая
Якож бо василии оучаше собравъ ту ѹноша
дш҃а чтсы нескверньни
телеси худу
кротку бесѣду
и в мѣру слово гсне
яди питью бесъ плища велика быти
При старых молчати
прмд҃рыхъ слушати
старѣишимъ покарѧти сѧ
с точными и меншиими любовь имѣти
без луки бесѣдующе а много разумѣти
не сверѣповати словомь
ни хулити бесѣдою
не ѡбило смѣяти сѧ
срамлѧти сѧ старѣиших
к женам нелѣпымъ не бесѣдовати
долу ѡчи имѣти а дш҃ю горѣ пребѣгати
не стрѣкати оучить легкых власти
ни в кую же имѣти еже ѿ всхѣ чсть
аще ли кто васъ можеть инѣмъ оуслѣти ѿ б҃а мьзды да чаѥть
и вѣчных блг҃ъ насладит сѧ
ѡ влчдце бц҃е ѿими ѿ оубогаго срцда моѥго гордость и буесть да не възношю сѧ суѥтою мира сего в пустошнѣмь семь житьи
наоучи сѧ вѣрныи члв҃че быти бл҃гочтсно дѣлатель
наоучи сѧ по еванг҃льскому словеси ѡчима оуправленье языку оудержанье оуму смѣренье тѣлу порабощенье гнѣву погубленье
помыслъ чстъ имѣти понужая сѧ на добрая дѣла гса ради
лишаѥмъ не мьсти
ненавидимъ любо
гонимъ терпи
хулимъ моли
оумертви грѣхъ
избавите ѡбидима
судите сиротѣ
ѡправдаите вдовицю
придѣте да сожжемъ сѧ
гл҃ть гсь
аще будут грѣси ваши яко ѡброщени яко снѣгъ ѡбѣлю я
и прочее
восияеть весна постная и цвѣтъ покаянья
ѡчистимъ собе братья ѿ всѧкоя крови плотьскыя и дш҃вныя
свѣтодавцю вопьюще рцѣмъ
слава тобѣ члв҃колюбче
По истинѣ дѣти моя разумѣите како ти ѥсть члв҃колюбець б҃ъ милостивъ и премлтсвъ
мы чл҃вци грѣшни суще и смр҃тни то ѡже ны зло створить то хощемъ и пожрети и кровь ѥго прольяти вскорѣ
а гсь нашь владѣя и животомъ и смрт҃ью согрѣшенья наша выше главы нашея терпить и пакы и до живота нашего
яко ѡц҃ь чадо свое любѧ бья и пакы привлачить е к собѣ такоже и гсь нашь показал ны есть на врагы побѣду г҃·ми дѣлы добрыми избыти ѥго и побѣдити ѥго покаяньемъ слезами и млстнею
да то вы дѣти мои не тѧжька заповѣдь б҃ья ѡже тѣми дѣлы г҃·ми избыти грѣховъ своихъ и цртсвия не лишити сѧ
а б҃а дѣлѧ не лѣните сѧ
молю вы сѧ
не забываите г҃·х дѣлъ тѣхъ
не бо суть тѧжка
ни ѡдиночьство ни чернечьство ни голодъ яко инии добрии терпѧть но малым дѣломь оулучити млтсь б҃ью
что есть члв҃къ
яко помниши и
Велии ѥси гси
и чюдна дѣла твоя
никак.же разумъ члвчскъ не можеть исповѣдати чюдсе твоихъ
и пакы речмъ
велии еси гси
и чюдна дѣла твоя
и блгсвно и хвално имѧ твое в вѣкы по всеи земли
иже кто не похвалить ни прославлѧеть силы твоея и твоих великых чюдес и добротъ оустроеных на семь свѣтѣ како нб҃о ѹстроено како ли солнце како ли луна како ли звѣзды и тма и свтѣ и землѧ на водах положена гси твоимъ промыслом
звѣрье розноличнии и птица и рыбы оукрашено твоимъ промыслом гси
и сему чюду дивуемъ сѧ како ѿ персти создавъ члв҃ка како ѡбрази розноличнии въ члвч҃скыхъ лицих
аще и весь миръ совокупить не вси въ ѡдинъ ѡбраз
но кыиже своимъ лиць ѡбразом по б҃ии мдрсти
и сему сѧ подивуемы како птица нбсныя изъ ирья идут и первѣе наши руцѣ
и не ставѧт сѧ на ѡдинои земли
но и силныя и худыя идут по всѣмъ землѧмъ бж҃иимь повелѣньемь да наполнѧт сѧ лѣси и полѧ
все же то далъ б҃ъ на оугодье члв҃комъ на снѣдь на веселье
велика гси млтсь твоя на нас
яже та оугодья створилъ ѥси члв҃ка дѣлѧ грѣшна
и ты же птицѣ нбнсыя оумудрены тобою гси
егда повелиши то вспоють и члв҃кы веселѧть тобе
и егда же не повелиши имъ языкъ же имѣюще ѡнемѣють
а блгснъ ѥси гси и хваленъ зѣло
всѧка чюдса и ты доброты створивъ и здѣлавъ
да иже не хвалить тебе гси и не вѣруѥть всѣм срцдмь и всею дш҃ею во имѧ ѡц҃а и сн҃а и ст҃го дх҃а да будеть проклѧтъ
си словца прочитаюче дѣти моя бжствная похвалите б҃а давшаго нам млсть свою
и се ѿ худаго моѥго безумья наказанье
послушаите мене
аще не всего приїмете то половину
аще вы б҃ъ оумѧкчить срцде и слезы своя испустите ѡ грѣсѣх своих рекуще
якож блудницю и разбоиника и мытарѧ помиловалъ ѥси тако и нас грѣшных помилуи
и в цр҃кви то дѣите и ложа сѧ
не грѣшите ни ѡдїну же ночь аще можете поклонити сѧ до земли
а ли вы сѧ начнеть не мочи а трижды
а того не забываите
не лѣните сѧ
тѣмь бо ночным поклоном и пѣньем члв҃къ побѣжает дьявола
и что въ дн҃ь согрѣшить а тѣмъ члв҃къ избываеть
аще и на кони ѣздѧче не будеть ни с кым ѡрудья аще инѣх млт҃въ не оумѣете молвити а гси помилуи зовѣте бес престани в таинѣ
та бо ѥсть млт҃ва всхѣ лѣпши нежели мыслити безлѣпицю ѣздѧ
всего же паче оубогых не забываите
но елико могуще по силѣ кормите
и придаваите сиротѣ
и вдовицю ѡправдите сами
а не вдаваите силным погубити члв҃ка
ни права ни крива не оубиваите ни повелѣваите оубити ѥго
аще будеть повиненъ смр҃ти а дш҃а не погублѧѥте никакоя же хсьяны
рѣчь молвѧче и лихо и добро не клените сѧ бм҃ь ни хртсите сѧ
нѣту бо ти нужа никоеяже
и цѣловавше блюдѣте да не приступни погубите дш҃ѣ своеѣ
еппсы и попы и игумены с любовью взимаите ѿ них блгслвнье
и не оустранѧите сѧ ѿ них
и по силѣ любите и набдите да приимете ѿ них млт҃ву ѿ б҃а
паче всего гордости не имѣите в срцди и въ оумѣ
но рцѣмъ
смр҃тни ѥсмы
днсь живи
а заоутра в гробъ
се все чстны ѥси вдалъ
не наше но твое
поручил ны ѥси на мало дн҃ии
и в земли не хороните
то ны ѥсть великъ грѣхъ
Старыя чти яко ѡц҃а а молодыя яко братью
в дому своемь не лѣните сѧ
но все видите
не зрите на тивуна ни на ѡтрока да не посмѣют сѧ приходѧщии к вам и дому вашему ни ѡбѣду вашему
На воину вышедъ не лѣните сѧ
не зрите на воеводы
ни питью ни ѣденью не лагодите ни спанью
и сторожѣ сами нарѧживаите
и ночь ѿвсюду нарѧдивше ѡколо вои тоже лѧзите
а рано встанѣте
а ѡружья не снимаите с себе вборзѣ не розглѧдавше лѣнощами
внезапу бо члв҃къ погыбаеть
лжѣ блюди сѧ и пьяньства и блуда
в томъ бо дш҃а погыбаеть и тѣло
куда же ходѧще путемъ по своимъ землѧмъ не даите пакости дѣяти ѡтрокомъ ни своимъ ни чюжимъ ни в селхѣ ни в житѣх да не клѧти вас начнуть
куда же поидете идеже станете напоите накормите оуне ина
и боле же чтите гость ѿкуду же к вам придеть или простъ или добръ или солъ аще не можете даромъ брашном и питьемь
ти бо мимоходѧчи прославѧть человѣка по всѣм землѧм любо добрым любо злымъ
болнаго присѣтите
надъ мертвецѧ идѣте
яко вси мертвени ѥсмы
и члв҃ка не минѣте не привѣчавше
добро слово ѥму дадите
жену свою любите
но не даите имъ надъ собою власти
Се же вы конець всему
страхъ бж҃ии имѣите выше всего
аще забываете всего а часто прочитаите
и мнѣ будеть бе сорома
и вамъ будеть добро
Егоже оумѣючи того не забываите доброго
а ѥгоже не оумѣючи а тому сѧ оучите якоже бо ѡц҃ь мои дома сѣдѧ изумѣяше е҃ языкъ
в томъ бо чтсь есть ѿ инѣхъ земль
лѣность бо всему мт҃и
еже оумѣеть то забудеть
а ѥго.же не оумѣѥть а тому сѧ не оучить
добрѣ же творѧще не мозите сѧ лѣнити ни на что же доброе первое к цр҃кви
да не застанеть вас слн҃це на постели
тако бо ѡц҃ь мои дѣяшет блж҃ныи и вси добрии мужи свершении
заоутренюю ѿдавше бв҃и хвалу и потомъ слн҃цю въсходѧщю и оузрѣвше слнц҃е и прославити б҃а с радостью
и реч
просвѣти ѡчи мо хсе б҃е
и далъ ми ѥси свѣтъ твои красныи
и еще гси приложи ми лѣто къ лѣту да прокъ грѣховъ своих покаявъ сѧ ѡправдивъ животъ
тако похвалю б҃а и сѣдше думати с дружиною или люди ѡправливати или на ловъ ѣхати или поѣздити или лечи спати
спанье есть ѿ б҃а присужено полудн҃е
ѡ тъ чина бо почиваеть и звѣрь и птици и члв҃ци
а се вы повѣдаю дѣти моя трудъ свои ѡже сѧ есмь тружалъ пути дѣя и ловы г҃і лѣт
первое к ростову идохъ сквозѣ вѧтичѣ
посла мѧ ѡц҃ь
а самъ иде курьску
и пакы в҃·е к смолиньску со ставкомь скордѧтичемъ
тои пакы и ѿиде к берестию со изѧславомь
а мене посла смолиньску
то и смолиньска идохъ володимерю
тое.же зимы тои посласта берестию брата на головнѣ иде бѧху пожгли
тои ту блюдъ городъ тихъ
та идохъ переяславлю ѡц҃ю а по велицѣ дни ис переяславлѧ та володимерю на сутеиску мира творитъ с лѧхы
ѿтуда пакы на лѣто володимерю ѡпѧть
та посла мѧ ст҃ославъ в лѧхы ходивъ за глоговы до чешьскаго лѣса ходивъ в земли ихъ д҃ мѣсѧци
и в тоже лѣт и дѣтѧ сѧ роди старѣишее новгородьское
та ѿтуда турову
а на весну та переяславлю
та же турову
и ст҃ославъ оумре
и язъ пакы смолиньску
а и смолиньска тои.же зимѣ та к новугороду
на весну глѣбови в помочь
а на лтѣ со ѡц҃мь подъ полтескъ
а на другую зиму с ст҃ополкомъ подъ полтескъ
ѡжгоша полтескъ
ѡнъ иде новугороду
а я с половци на ѡдрьскъ воюя
та чернигову
и пакы и смолиньска къ ѡц҃ю придох чернигову
и ѡлегъ приде из володимерѧ выведенъ
и возвах и к собѣ на ѡбѣдъ со ѡц҃мь в черниговѣ на краснѣмь дворѣ
и вдахъ ѡ҃цю т҃ грви золота
и пакы и смолиньска же пришедъ и проидох сквозѣ половечьскыи вои бья сѧ до переяславлѧ
и ѡц҃а налѣзохъ с полку пришедше
то и пакы ходихомъ том.же лтѣ со ѡц҃мь и со изѧславомь битъ сѧ чернигову с борисомь
и побѣдихомъ бориса и ѡлга
и пакы идохом переяславлю
и стахом во ѡбровѣ
и всеславъ смолнескъ ѡжьже
и азъ всѣдъ с черниговци ѡ двою коню
и не застахом въ смолиньскѣ
тѣмже путем по всеславѣ пожегъ землю и повоевавъ до лукамлѧ и до логожьска та на дрьютьскъ воюя та чернигову
а на ту зиму повоеваша половци стародубъ весь
и азъ шедъ с черниговци и с половци на деснѣ изьимахом кнѧзи асадука и саоука
и дружину ихъ избиша
и на заоутреѣ за новымъ городом разгнахомъ силны вои белкатгина
а се мечи и полонъ весь ѡтѧхом
а въ вѧтичи ходихом по двѣ зимѣ на ходоту и на сн҃а ѥго
и ко корьдну ходихъ а҃·ю зиму
и пакы по изѧславичихъ за микулинъ
и не постигохом ихъ
и на ту весну къ ярополку совкуплѧтъ сѧ на броды
томже лтѣ гонихом по полвоьцихъ за хоролъ иже горошинъ взѧша
и на ту ѡсень идохом с черниговци и с половци с читѣевичи к мѣньску
изъѣхахом городъ
и не ѡставихом оу него ни челѧдина ни скотины
на ту зиму идохом къ ярополку совокуплѧти сѧ на броды
и любовь велику створихом
и на весну посади мѧ ѡц҃ь в переяславли передъ братьею
и ходихом за супои
и ѣдучи к прилуку городу и срѣтоша ны внезапу половечьскыѣ кнѧзи и҃ тысѧчь
и хотѣхом с ними ради бити сѧ
но ѡружье бѧхомъ оуслали напередъ на повозѣхъ
и внидохом в городъ
толко семцю яша ѡдиного живого ти смердъ нѣколико
а наши ѡнѣхъ боле избиша и изьимаша
и не смѣша ни конѧ пояти в руцѣ
и бѣжаша на сулу тое ночи
и заоутра на гсжинъ дн҃ь идохом к бѣлѣ вежи
и б҃ъ ны поможе и ст҃ая бц҃а
избиша ц҃ половець
и два кнѧзѧ яша багубарсова брта асинѧ и сакзѧ
а два мужа толко ѹтекоста
и потомь на ст҃ославль гонихом по половцих
и потомь на торческыи городъ
и потомь на гюргевъ по половцих
и паки на тои.же сторонѣ оу красна половци побѣдихом
и потомь с ростиславом же оу варина вежѣ взѧхом
и потом ходивъ володимерю паки ярополка посадих
и ярополкъ оумре
и пакы по ѡтни смр҃ти И по ст҃ополцѣ на сулѣ бивше сѧ с половци до вечера быхом оу халѣпа
и потом миръ створихом с тугорканомъ и со инѣми кнѧзи половечьскими
и оу глѣбови чади пояхом дружину свою всю
и потом ѡлегъ на мѧ приде с половьчьскою землею к чернигову
и биша сѧ дружина моя с нимь и҃ дн҃ии ѡ малу гр--лю и не вдадуче имъ въ ѡстрогъ
жаливъси хсьяных дш҃ь и селъ горѧщих и манастырь и рѣхъ
не хвалити сѧ поганым
и вдахъ брату ѡц҃а своѥго мѣсто
а самъ идох на ѡц҃ѧ своѥго мѣсто переяславлю
и внидохом на ст҃го бориса дн҃ь ис чернигова
и ѣхахом сквозѣ полкы половьчскиѣ не въ р҃ дружинѣ и с дѣтми и с женами
и ѡблизахут сѧ на нас акы волци стояще и ѿ перевоза и з горъ
б҃ъ и ст҃ыи борисъ не да имъ мене в користь
неврежени доидохом переяславлю
и сѣдѣхъ в переяславли г҃ лѣт и г҃ зимы и с дружиною своею
и многы бѣды прияхом ѿ рати и ѿ голода
и идохом на вои ихъ за римовъ
и б҃ъ ны поможе
избиша и а другия поимаша
и пакы итлареву чадь избиша
и вежи ихъ взѧхом шедше за голтавомь
и стародубу идохом на ѡлга зане сѧ бѧше приложилъ к половцем
и на б҃ъ идохом с ст҃ополком на бонѧка за рось
и смолиньску идохом с двд҃мь смиривше сѧ паки
идохом другое с вороницѣ
тогда же и торци придоша ко мнѣ и с половець и читѣевичи
идохом противу имъ на сулу
И потомь паки идохом к ростову на зиму
и по г҃ зимы ходихом смолинску
и се нынѣ иду ростову
и пакы с ст҃ополком гонихом по бонѧцѣ
но ли ѡли оубиша
и не постигохом ихъ
и потом по бонѧцѣ же гонихом за рось
и не постигохом ѥго
и на зиму смолинску идохъ
и смоленска по велицѣ дн҃и выидох
и гюргева мт҃и оумре
переяславлю пришедъ на лтѣ собрах братю
и бонѧкъ приде со всѣми половци къ кснѧтиню
идохом за не ис переяславлѧ за сулу
и б҃ъ ны поможе
и полъкы ихъ побѣдихом
и кнѧзи изьимахом лѣпшии
и по ржтсвѣ створихом миръ съ апою
и поимъ оу него дчерь идохом смоленьску
и потом идох ростову
пришед из ростова паки идох на половци на оурубу с ст҃ополком
и б҃ъ ны поможе
и потом паки на бонѧка к лубьну
и б҃ъ ны поможе
и потом ходихом в воину с ст҃ополком
и потом пакы на донъ идохом с ст҃ополком и с двд҃мъ
и б҃ъ ны поможе
и к выреви бѧху пришли аепа и бонѧкъ
хотѣша взѧти и
ко ромну идох со ѡлгомь и з дѣтми на нь
и ѡни ѡчитивше бѣжаша
и потом к мѣньску ходихом на глѣба ѡже ны бѧше люди заялъ
и б҃ъ ны поможе
и створихом своѥ мышленое
и потом ходихом къ володимерю на ярославцѧ не терпѧче злобъ ѥго
а и щерьнигова до кыева нестишь ѣздих ко ѡц҃ю
днемъ есмъ переѣздилъ до вечерни
а всхѣ путии п҃ и г҃ великих
а прока не испомню менших
и мировъ есмъ створилъ с половечьскыми кнѧзи безъ ѡдиного к҃ и при ѡц҃и и кромѣ ѡц҃а а дая скота много и многы порты своѣ
и пустилъ есмъ половечскых кнѧзь лѣпших изъ ѡковъ толико шаруканѧ в҃ брата багубарсовы г҃ ѡвчины братѣ д҃ а всхѣ лѣпших кнѧзии инѣхъ р҃
а самы кнѧзи б҃ъ живы в руцѣ дава коксусь с снм҃ь акланъ бурчевичь таревьскыи кнѧзь азгулуи и инѣхъ кметии молодых е҃і
то тѣхъ живы ведъ исѣкъ вметах в ту рѣчку въ славлии
по чередам избьено не съ с҃ в то времѧ лѣпших
А се тружахъ сѧ ловы дѣя понеже сѣдох в черниговѣ
а и щернигова вышед и д о лѣта по сту оуганива и имь даром всею силою кромѣ иного лова кромѣ турова иже со ѡц҃мь ловилъ ѥсмъ всѧкъ звѣрь
а се в черниговѣ дѣялъ ѥсмъ
конь диких своима рукама свѧзалъ ѥсмь в пушах і҃ и к҃ живых конь
а кромѣ того иже по рови ѣздѧ ималъ ѥсмъ своима рукама тѣже кони дикиѣ
тура мѧ в҃ метала на розѣх и с конемъ
ѡлень мѧ ѡдинъ болъ
а в҃ лоси ѡдинъ ногами топталъ а другыи рогома болъ
вепрь ми на бедрѣ мечь ѿтѧлъ
медвѣдь ми оу колѣна подъклада оукусилъ
лютыи звѣрь скочилъ ко мнѣ на бедры
и конь со мною поверже
и б҃ъ неврежена мѧ съблюде
и с конѧ много падах
голову си розбих дважды
и руцѣ и нозѣ свои вередих
въ оуности своеи вередих не блюда живота своѥго ни щадѧ головы своея
Еже было творити ѡтроку моему то сам ѥсмь створилъ дѣла на воинѣ и на ловѣхъ ночь и дн҃ь на зною и на зимѣ не дая собѣ оупокоя
на посадники не зрѧ нї на биричи сам творилъ что было надобѣ
весь нарѧдъ и в дому своемь то я творилъ емь
ї в ловчих ловчии нарѧдъ сам есмь держалъ и в конюсхѣ
и ѡ соколѣхъ и ѡ ястрѧбѣх тоже
и худаго смерда и оубогыѣ вдовицѣ не далъ ѥсмъ силным ѡбидѣти
и црк҃внаго нарѧда и службы сам есмъ призиралъ
да не зазрите ми дѣти мои но инъ кто прочетъ
не хвалю бо сѧ ни дерзости своея
но хвалю б҃а
и прославьлѧю млсть ѥго иже мѧ грѣшнаго и худаго селико лѣт сблюд ѿ тѣхъ часъ смр҃тныхъ и не лѣнива мѧ былъ створилъ худаго на всѧ дѣла члвчская потребна
Да сю грамотицю прочитаючи потъснѣте сѧ на всѧ дѣла добрая славѧще б҃а с ст҃ми ѥго
смр҃ти бо сѧ дѣти не боячи ни рати ни ѿ звѣри но мужьское дѣло творите како вы б҃ъ подасть
ѡже бо язъ ѿ рати и ѿ звѣри и ѿ воды ѿ конѧ спадая сѧ то никтоже вас не можеть вредити сѧ и оубити понеже не будет ѿ б҃а повелѣно
а иже ѿ б҃а будет смр҃ть то ни ѡц҃ь ни мт҃и ни братя не могуть ѡтьяти
но ѡч҃е добро есть блюсти
б҃ие блюденье лѣплѣѣ есть члвчскаго
ѡ многострстныи и печалны азъ
много бореши сѧ срцдмь и ѡдолѣвши дш҃е срцдю моему
зане тлѣньнѣ сущи помышлѧю како стати пред страшным судьею каянья и смѣренья не приимшим межю собою
молвить бо иже б҃а люблю а брата своѥго не люблю ложь есть
и пакы аще не ѿпустите прегрѣшении брату ни вам ѿпустить ѡц҃ь вашь нбнсыи
прр҃къ глт҃ь
не ревнуи лукавнующим ни завиди творѧщим безаконье
что ес добро и красно братя вкупѣ
но все дьяволе наѹченье то бо были рати при оумных дѣтех наших при добрых и при блж҃ныхъ ѡц҃ихъ наших
дьяволъ бо не хоче добра роду человѣчскому сваживаживает ны
да се ти написах зане принуди мѧ сн҃ъ твои ѥгоже ѥси хрстилъ иже то сѣдить близь тобе
прислалъ ко мнѣ мужьство и грамоту река
ладимъ сѧ и смѣрим сѧ
а братцю моему судъ пришелъ
а вѣ ему не будевѣ местника
но възложивѣ на б҃а
а станутъ си пред бм҃ь
а русьскы земли не погубим
и азъ видѣх смѣренье сн҃а своѥго
сжалих си и б҃а оустраших сѧ
рекох
ѡнъ въ оуности своеи и в безумьи сице смѣрѧеть сѧ
на б҃а оукладаѥть
азъ чл҃вкъ грѣшенъ есмь паче всхѣ чл҃вкъ
послушах сн҃а своѥго
написах ти грамоту
аще ю приимеши с добромь ли с поруганьемь свое же оузрю на твоем писаньи
сими бо словесы варих тѧ переди ѥгоже почаяхъ ѿ тебе смѣреньем и покаяньем хотѧ ѿ б҃а ветхыхъ своихъ грѣховъ
гсь бо нашь не члв҃къ есть но б҃ъ всеи вселенѣ
иже хощеть в мегновеньи ѡка всѧ створити хощеть
то сам претерпѣ хуленье и ѡплеванье и оударенье
и на смр҃ть вда сѧ животом владѣя и смр҃тью
а мы что есмы члвц҃и грѣшни и лиси
днсь живи а оутро мр҃тви
днсь в славѣ и въ чти а заѹтра в гробѣ и бес памѧти
ини собранье наше раздѣлѧть
зри брат ѡ҃ца наю
что взѧста или чим има поротѣ
но токмо оже еста створила дш҃и свои
но да сими словесы пославше бѧше переди брат ко мнѣ варити мене
егда же оубиша дѣтѧ мое и твое пред тобою и бѧше тебѣ оузрѣвше кровь ѥго и тѣло ѹвѧнувшю яко цвѣту нову процветшю якож агньцю заколену и рещи бѧше стояще над ним вникнущи помыслы дш҃и своеи
оувы мнѣ что створихъ
и пождавъ ѥго безумя свѣта сего мечетнаго кривости ради налѣзох грхѣ собѣ ѡц҃ю и мт҃ри слезы
и рещи бѧше давыдскы
азъ знаю грхѣ мои
предо мною есть воину
не крове дѣлѧ пролитья помазаникъ би҃и дв҃дъ прелюбодѣянье створи
посыпа главу свою и плака сѧ горко
во тъ час ѿда ѥму согрѣшенья ѥго б҃ъ
а к б҃у бѧше покаяти сѧ
а ко мнѣ бѧше грамоту оутѣшеную а сноху мою послати ко мнѣ зане нѣс в неи ни зла ни добра да бых обуимъ ѡплакалъ мужа ея и ѡны сватбы ѥю в пѣснии мѣс
не видѣхъ бо ею первѣе радости ни вѣнчанья ѥю за грѣхы своя
а б҃а дѣлѧ пусти ю ко мнѣ вборзѣ с первым словомь да не с нею кончавъ слезы посажю на мѣстѣ
и сѧдет акы горлица на сусѣ древѣ желѣючи
а язъ оутѣшю сѧ ѡ бз҃ѣ
тѣм бо путем шли дѣти ѡц҃и наших
судъ ѿ б҃а ѥму пришелъ а ѿ тебе
аще бы тогда свою волю створилъ и муромъ налѣзлъ а ростова бы не заималъ а послалъ ко мнѣ ѿсюда сѧ быхом оуладили
но сам разумѣи
мнѣ ли бы послати к тебѣ достоино
да же ѥси велѣлъ дѣтѧти
сли сѧ къ ѡ҃цю
десѧть я есмъ послалъ
дивно ли ѡже мужь оумерлъ в полку
да не выискывати было чюжего ни мене в соромъ ни в печаль ввести
наѹчиша бо и паропци да быша собѣ налѣзли
но ѡному налѣзоша зло
да же начнеши каяти сѧ б҃у
и мнѣ добро срдце створиши пославъ солъ свои или ппса
и грамоту напиши с правдою
тои волость възмешь с добромъ
и наю срцде ѡбратиши к собѣ
и лѣпше будемъ яко и преж
нѣсмъ ти ворожбитъ ни местьникъ
не хотѣхъ бо крови твоея видѣти оу стародуба
но не даи ми б҃ъ крови ѿ руку твоею видѣти ни ѿ повелѣнья своего ни котораго же брата
аще ли лжю а б҃ъ мѧ вѣдаеть и крстъ чтсныи
ѡли то буду грхѣ створилъ ѡже на тѧ шедъ к чернигову поганых дѣлѧ ли того сѧ каю
да то языком брати пожаловахъ
и пакы е повѣдах зане члв҃къ есмь
аще ти добро да с тѣмь
али ти лихо е да то ти сѣдить сн҃ъ твои хрсьтныи с малым братомъ своимь хлѣбъ ѣдучи дѣдень а ты сѣдиши в своемъ
а ѡ се сѧ рѧди
али хочеши тою оубити а то ти еста
понеже не хочю я лиха
но добра хочю брати и русьскѣи земли
али б҃ъ послух тому с братом твоимъ рѧдили сѧ есвѣ
а не поможеть рѧдити сѧ бес тебе
и не створила есвѣ лиха ничтоже
ни рекла есвѣ
сли к брату дондеже ѹладим сѧ
ѡже ликто вас не хочеть добра ни мира хьсяном а не буди ему ѿ б҃а мира оузрѣти на ѡном свѣтѣ дш҃и ѥго
не по нужи ти молвлю
ни бѣда ми которая по бз҃ѣ
сам оуслышишь
но дш҃а ми своя лутши всего свѣта сего
На страшнѣи при бе суперник ѡбличаю сѧ
и прочее
прмдсрти наставниче и смыслу давче несмысленым казателю и нищим заступниче оутверди в разумѣ мое срцде влкдо
ты дажь ми слово ѡч҃е
се бо ѹстнама моима не възбрани впити ти
млтсве помилуи падшаго
оупованье мое б҃ъ
прибѣжище мое хсъ
покровъ мои ст҃ыи дх҃ъ
надеже и покрове мои не презри мене блг҃ая тебе бо имуще помощницю в печали и в болѣзни и ѿ злых всхѣ
и тебе славлю препѣтая
и разумѣите и видите яко азъ есмь б҃ъ испытая срцдѧ и свѣдыи мысли ѡбличаяи дѣла опалѧяи грѣхы судѧи сиротѣ и оубогу и нищю
всклони сѧ дш҃е моя
и дѣла своя помысли яже здѣя
пред ѡчи свои принеси
и каплѧ испусти слезъ своих
и повѣжь явѣ дѣянья и всѧ мысли хсу
и ѡчисти сѧ
андрѣа чтсныи оч҃е треблж҃ныи пастуше критьскыи не престаи молѧ сѧ за ны чтущая тѧ да избудем вси гнѣва и печали и тлѧ и грѣха и бѣдъ же чтуще памѧть твою вѣрно
град свои схрани дв҃це мт҃и чстая иже ѡ тебѣ вѣрно црствуеть
да тобою крѣпим сѧ и тобѣ сѧ надѣем
побѣжаем всѧ брани
испромѣтает противныя и творить послушеньѥ
ѡ препѣтая мт҃и рожьшия всѣх ст҃хъ прест҃го слова приимши нынешнее послушанье ѿ всѧкия напасти заступи и грѧдущия мк҃ы к тебѣ вопьющих
молим ти сѧ раби твои и прекланѧем си колѣни срцдѧ нашго
приклони оухо твое чтсая
и сп҃си ны в скорбех погружающа сѧ прис
и сблюди ѿ всѧко плѣненья вражья твои град бц҃е
пощади б҃е наслѣдья твоѥго
прегрѣшенья наша всѧ презри нынѣ нас имѣя молѧщих тѧ
на земли рожьшая тѧ бе сѣмене земную млтсь изволивъ ѡбрати сѧ хсе в чл҃вчство
пощади мѧ сп҃се рожьша сѧ и схрань рожьшюю тѧ нетлѣнну по ржствѣ и ѥгда сѧдеши судити дѣла моя яко безгрѣшенъ и млтсвъ яко б҃ъ и члв҃колюбець
дв҃о прчстая неискусна браку б҃о ѡбрадованая вѣрным направленье спс҃ мѧ погыбшаго к сн҃у си вопьющи
помилуи мѧ гси
помилуи
егда хощеши судити не ѡсуди ме въ ѡгнь ни обличи мене яростью си
молит тѧ дв҃а чстая рожшая тѧ хсе и множство англ҃ъ и мч҃нкъ зборъ ѡ хсѣ іссѣ гсдѣ нашем емуже подобает чсть и слава ѡц҃ю и сн҃у и стм҃у д҃ху всегда і нынѣ прис вкѣ
В лтѣ ҂ѕ҃ х҃ е Придоша ст҃ополкъ володимеръ дв҃дъ игоревичь и василко ростиславичь и давъдъ ст҃ославичь и брат ѥго ѡлегъ
и снѧша сѧ любѧчи на оустроеньѥ мира
и гл҃ша к собѣ рекуще
почто губим русьскую землю сами на сѧ котору дѣюще
а половци землю нашю несуть розно
и ради суть ѡже межю нами рати
да нонѣ ѿселѣ имем сѧ въ едино срцде
и блюдем рускыѣ земли
кождо да держить ѡтчину свою ст҃ополкъ кыевъ изѧславль володимерь всеволожь дв҃дъ и ѡлегъ и ярославъ и ст҃ославъ
а имже роздаялъ всеволодъ городы двд҃у володимерь ростиславичема перемышьль володареви теребовль и василкови
и на том цѣловаша крсь
да аще кто ѿселѣ на кого будет то на того будем вси и крсь чстныи
рекоша вси
да будет нашь и всѧ землѧ русьская
и цѣловавше сѧ поидоша в своя си
и приде ст҃ополкъ с двд҃мь кыеву
и ради быша людье вси
но токмо дьяволъ печаленъ бѧше ѡ любви сеи
и влѣзе сотона нѣкоторым мужем
и почаша гл҃ати к двд҃ви игоревичю рекуще сице яко
володимеръ сложил сѧ есть с василком на ст҃ополка и на тѧ
двд҃ъ же емъ вѣру лживым словом нача молвити на василка гл҃ѧ
кто ес оубилъ брата твоѥго ярополка а нынѣ мыслить на мѧ и на тѧ и сложил сѧ ес с володимером
да промышлѧи ѡ своеи головѣ
ст҃ополкъ же смѧте сѧ оумом река
еда се право будет или лжа не вѣдѣ
и реч ст҃ополкъ к дв҃дви
да аще право гл҃еши б҃ъ ти буди послух
да аще ли завистью молвишь б҃ъ будет за тѣмъ
ст҃ополкъ же сжали си по братѣ своем
и ѡ собѣ нача помышлѧти
еда се право будет
и я вѣру двд҃ви
и прелсти двд҃ъ ст҃ополка
и начаста думати ѡ василкѣ
а василко сего не вѣдѧше и володимеръ
и нача двд҃ъ гл҃ати
аще не имевѣ василка то ни тобѣ кнѧженья кыевѣ ни мнѣ в володимери
и послуша ѥго ст҃ополкъ
и приде василко въ д҃ ноямьбрѧ
и перевезе сѧ на выдобычь
и иде поклонит сѧ къ стм҃у михаилу в манастырь
и оужина ту
а товары своя на рудици
вечеру же бывшю приде в товаръ свои
и наѹтрия же бывшю присла ст҃ополкъ река
не ходи ѿ именинъ моихъ
василко же ѿпрѣ сѧ река
не могу ждати еда будет рать дома
и присла к нему дв҃дъ
не ходи брате
не ѡслушаи сѧ брата старѣишаго
и не всхотѣ василко послушати
и реч дв҃дъ ст҃ополку
видиши ли
не помнить тебе ходѧ в твоею руку
аще ти ѿидеть в свою волость да оузришь аще ти не заиметь грда твоихъ турова и пиньска и прочих град твоих
да помѧнешь мене
но призвавъ кияны и емъ и дажь мнѣ
и послуша ѥго ст҃ополкъ
и посла по василка гл҃ѧ
да аще не хощешь ѡстати до именинъ моихъ да приди нынѣ
цѣлуѥши мѧ
и посѣдим вси с двд҃мъ
василко же ѡбѣща сѧ прити не вѣдыи лсти юже имѧше на нь дв҃дъ
василко же всѣдъ на конь поѣха
и оустрѣте и дѣтьскыи ѥго
и повѣда ему гл҃ѧ
не ходи кнѧже
хотѧть тѧ яти
и не послуша ѥго помышлѧя
како мѧ хотѧть яти
а ѡно мнѣ цѣловавше крсь рекуще
аще кто на кого будеть то на того будет кртсъ и мы вси
и помысливъ си прекртси сѧ рекъ
волѧ гнсѧ да будет
и приѣха въ малѣ дружинѣ на кнѧжь дворъ
и вылѣзе противу ѥго ст҃ополкъ
и идоша в ыстобку
и приде дв҃дъ
и сѣдоша
и нача гл҃ти с҃тополкъ
ѡстани сѧ на ст҃окъ
и реч василко
не могу ѡстати брате
оуже есмъ повелѣлъ товаровамъ поити переди
дв҃дъ же сѣдѧше акы нѣмъ
и реч ст҃ополкъ
да заоутрокаи брате
и ѡбѣща сѧ василко заоутрокати
и реч ст҃ополкъ
посѣдита вы сдѣ
а язъ лѣзу
нарѧжю
и лѣзе вонъ
а дв҃дъ с василком сѣдоста
и нача василко гл҃ти к дв҃дви
и не бѣ в дв҃дѣ глас ни послушанья
бѣ бо ѹжаслъ сѧ и лесть имѣя въ срцди
и посѣдѣвъ двд҃ъ мало реч
кде ес брат
ѡни же рѣша ѥму
стоить на сѣнех
и вставъ дв҃дъ реч
азъ иду по нь
а ты брате посѣди
и вставъ иде вонъ
и яко выступи дв҃дъ и запроша василка въ е҃·и ноямьбрѧ
И ѡковаша и въ двои ѡковы
и приставиша к нему сторожѣ на ночь
наоутрия же ст҃ополкъ созва болѧръ и кыянъ и повѣда имъ еже бѣ ему повѣдалъ двд҃ъ яко
брата ти оубилъ
а на тѧ свѣчал сѧ с володимеромъ
и хотѧть тѧ оубити и грады твоя заяти
и рѣше болѧре и людье
тобѣ кнѧ достоить блюсти головы своее
да аще ес право молвилъ двд҃ъ да прииметь василко казнь
аще ли не право гл҃а дв҃дъ да прииметь ѿ ба҃ и ѿвѣчает прде бм҃ь
и оувѣша игумени и начаша молити сѧ ѡ василкѣ ст҃ополку
и реч имъ ст҃ополкъ
ѡто дв҃дъ
оувѣдѣв же дв҃дъ нача поѹщати на ѡслѣпленье
аще ли сего не створишь а пустишь и то ни тобѣ кнѧжи ни мнѣ
ст҃ополкъ же хотѧше пустити и
но дв҃дъ не хотѧше блюда сѧ ѥго
и на ту ночь ведоша и бѣлугороду иже град малъ оу киева яко і҃ верстъ вдале
и привезоша и на колѣх ѡкована суща
ссадиша и с колъ
и ведоша и в ыстобку малу
и сѣдѧщю ему оузрѣ василко торчина ѡстрѧ ножь
и разумѣ яко хотѧт и слѣпити
възпи к б҃у плачем великим и стенаньем
и се влѣзоша послании ст҃ополком и двд҃мь сновидъ изечевичь конюх ст҃ополчь и дьмитръ конюх дв҃двъ и почаста простирати коверъ
и простерше яста василка и хотѧща и поврещи
и борѧшет сѧ с нима крѣпко
и не можаста ѥго поврещи
и се влѣзше друзии повергоша и
и свѧзаша и
и снемше доску с печи и възложиша на перси ѥго
и сѣдоста ѡбаполы сновидъ изечевичь и дмитръ и не можаста ѹдержати
и приступиста ина два и снѧста другую дску с печи и сѣдоста и ѹдавиша и рамѧно яко персем троскотати
и приступи торчинъ именем беренди ѡвчюхъ ст҃ополчь держа ножь и хотѧ оударити в око
и грѣши сѧ ѡка
и перерѣза ѥму лице
и ес рана та василкѣ и нынѣ
и по сем оудари и в око
и изѧ зѣницю
и по сем в другое ѡко
и изѧ другую зѣницю
и томъ часѣ быс яко и мертвъ
и вземше и на коврѣ взложиша на кола яко мертва
повезоша и володимерю
и быс везому ему сташа с ним перешедше мостъ звиженьскыи на торговищи
и сволокоша с него сорочку кроваву сущю
и вдаша попадь ѡпрати
попадья же ѡправши взложи на нь ѡнѣм обѣдующим
и плакати сѧ нача попадья яко мертву сущю ѡному
и очюти плачь
и реч
кдѣ се есмъ
ѡни же рекоша ѥму
въ звиждени городѣ
и впроси воды
ѡни же даша ѥму
и испи воды
и вступи во нь дш҃а
и оупомѧну сѧ
и пощюпа сорочкы
и реч
чему есте снѧли с мене
да бых в тои сорочкѣ кровавѣ смр҃ть приялъ и сталъ прде б҃мь
ѡнѣм же ѡбѣдавшим поидоша с ним вскорѣ на колѣхъ а по грудну пути
бѣ бо тогда мц҃ь груденъ рекше ноябрь
и придоша с ним володимерю въ ѕ҃ дн҃ь
приде же и дв҃дъ с ним акы нѣкакъ оуловъ оуловивъ
и посадиша и въ дворѣ вакѣевѣ
и приставиша л҃ мужь стеречи и в҃ ѡтрока кнѧжа оуланъ и колчко:-
Володимеръ же слышавъ яко ятъ быс василко и слѣпленъ оужасе сѧ и всплакавъ и реч
сего не бывало ес в русьскѣи земьли ни при дѣдѣх наших ни при ѡц҃ихъ наших сѧкого зла
и ту абье посла к дв҃ду и к олгови ст҃ославичема гл҃ѧ
поидѣта к городцю да поправим сего зла еже сѧ створи се в русьскѣи земьли и в насъ в братьи ѡже вверже в ны ножь
да аще сего не правимь то болшеѥ зло встанеть на нас
и начнеть брат брата закалати
и погыбнеть землѧ руская
и врази наши половци пришедше возмуть земьлю русьскую
се слышавъ давыдъ и ѡлегъ печална быста велми
и плакаста сѧ рекуще яко
сего не было в родѣ нашемь
и ту абье сбиша воѣ
придоста к володимеру володимеру же с вои стоящю в бору
володимеръ же и дв҃дъ и ѡлегъ послаша мужѣ свои глщ҃е к ст҃ополку
что се зло створилъ ѥси в русьстѣи земли и вверглъ ѥси ножь в ны
чему ѥси слѣпилъ брат свои
аще ти бы вина кая была на нь ѡбличил бы и пред нами
и оупрѣвы и и створилъ ѥму
а нонѣ яви вину ѥго ѡже ему се створилъ ѥси
и реч ст҃ополкъ яко
повѣда ми дв҃дъ игоревичь яко
василко брата ти оубилъ ярополка и тебе хоче оубити и заяти волость твою туровъ и пинескъ и берестие и поборину
а заходилъ ротѣ с володимером яко сѣсти володимеру кыевѣ а василкови володимери
а неволѧ ми своее головы блюсти
и не язъ ѥго слѣпилъ но двд҃ъ
и велъ и к собѣ
и рѣша мужи володимери и дв҃дви и ѡлгови
извѣта ѡ семь не имѣи яко дв҃дъ ес слѣпилъ и
не в дв҃довѣ городѣ ятъ ни слѣпленъ
но в твоемь градѣ ятъ и слѣпленъ
и се имъ глщ҃имъ разидоша сѧ разно
наоутрия же хотѧщим чресъ днѣпръ на ст҃ополка ст҃ополкъ же хотѣ побѣгнути ис киева
не даша ѥму кыяне
но послаша всеволожюю и митрополита николу к володимеру глщ҃е
молим сѧ кнѧже тобѣ и братома твоима
не мозѣте погубити русьскыѣ земли
аще бо възмете рать межю собою погании имуть радовати сѧ и возмуть землю нашю иже бѣша стѧжали ѡц҃и ваши и дѣди ваши трудом великим и храбрьствомь
побарающа по русьскѣи земли ины земли приискываху
а вы хочете погубити землю русьскую
всеволожая же и митрополитъ придоста к володимеру
и молиста сѧ ѥму
и повѣдаста молбу кыянъ яко творити миръ и блюсти землѣ русьскиѣ и брань имѣти с погаными
се слышавъ володимеръ росплакавъ сѧ и реч
по истинѣ ѡц҃и наши и дѣди наши зблюли землю русьскую
а мы хочем погубити
и преклони сѧ на молбу кнѧгинниу
чтѧшеть ю акы мт҃рь ѡц҃а ради своего
бѣ бо любим ѡц҃ю своему по велику и въ животѣ и по смр҃ти не ѡслушая сѧ ѥго ни в чемже
тѣм же и послуша ея акы мт҃ре
и митрополита такоже чтѧше санъ ст҃льскыи
не преслуша молбы ѥго
володимеръ бо такъ бѧше любезнївъ любовь имѣя к митрополитом и къ еппсмъ и къ игуменом
паче же и чернечьскыи чинъ любѧ и черници любѧ
приходѧщая к нему напиташе и напаяше акы мт҃и дѣти своя
аще кого видѧше ли шюмна ли в коем зазорѣ не осудѧше но всѧ на любовь прекладаше
но мы на своѥ възвратим сѧ
кнѧгини же бывши оу володимера приде кыеву и повѣда всѧ рѣчи ст҃ополку яко
се дв҃два сколота
то иди ты ст҃ополче на дв҃да
любо ими любо прожени и
ст҃ополкъ же емъ сѧ по се и цѣловаше крстъ межю собою миръ створше
василкови же сущю володимери на прежречнѣмь мѣстѣ и яко приближи сѧ постъ великыи и мнѣ ту сущю володимери въ ѥдину нощь присла по мѧ кнѧзь двд҃ъ
и придох к нему
и сѣдѧху ѡколо ѥго дружина
и посадивъ мѧ и реч ми
се молвилъ василко си ночи к уланови и колчи
реклъ тако
се слышю ѡже идет володимеръ и ст҃ополкъ на дв҃да
даже бы мене двд҃ъ послушалъ да бых послалъ мужь свои к володимеру воротить сѧ
вѣдѣ бо сѧ с ним что молвивъ
да се василю шлю тѧ
иди к василкови тезу своему с сима ѡтрокома
и молви ѥму тако
ѡже хощеши послати мужь свои и воротит сѧ володимеръ то вдам ти которои ти городъ любъ любо всеволожь любо шеполь любо перемиль
азъ же идох к василкови
и повѣдах ѥму всѧ рѣчи давыдовы
ѡн же реч
сего ѥсмъ не молвилъ
но надѣю сѧ на б҃ъ
пошлю да быша не прольяли мене ради крови
но сему имѧ дивно дает ми городъ свои
а мои теребовль моя власть и ныне и пождавше
якож и быс
вскорѣ бо прия власть свою
мнѣ же реч
иди к двд҃ви
и рцї ѥму
пришли ми кульмѣя
то пошлю и к володимеру
и не послуша ѥго двд҃ъ
и посла мѧ пакы река
нѣту кулмѣя
и реч ми василко
посѣди мало
и повелѣ слузѣ своему ити вонъ
и сѣде со мною
и нача ми глт҃и
се слышю ѡже мѧ хоче дати лѧхом двд҃ъ
то се мало сѧ насытилъ крове моея
а се хочеть боле насытити сѧ ѡже мѧ вдасть имъ
азъ бо лѧхом много зла творих
и хотѣлъ ѥ створити и мстити русьскѣи земли
и аще мѧ вдасть лѧхом не бою сѧ смр҃ти
но се повѣдаю ти по истинѣ яко на мѧ б҃ъ наведе за мое възвышенье яко приде ми вѣсть яко идут к тобѣ берендичи и печенѣзи и торци
и рекох въ оумѣ своемь
ѡже ми будут берендичи и печенѣзи и торци реку брату своѥму володареви и двд҃ви
даита ми дружину свою молотшюю
а сама пиита и веселита сѧ
и помыслих на землю лѧдьскую
наступлю на зиму и на лѣто
и возму землю лѧдьскую
и мьщю русьскую землю
и по сем хотѣлъ ѥсмъ переяти болгары дунаискыѣ и посадити я оу собе
и по сем хотѧх просити сѧ оу с҃тополка и оу володимера ити на половци да любо налѣзу собѣ славу а любо голову свою сложю за русскую землю
ино помышленье в срдци моем не было ни на ст҃ополка ни на двд҃а
и се клену сѧ бг҃мь и ѥго пришествиѥм яко не помослилъ ѥсмъ зла брати своѥи ни в чемже
но за моѥ възнесенье низложи мѧ б҃ъ и смири
по сем же приходѧщю велику дн҃и поиде дв҃дъ хотѧ переяти василкову волость
и оусрѣте и володарь брат василковъ оу божьска
и не смѣ дв҃дъ стати противу василкову брату володарю
и затвори сѧ в бужьскѣ
и володарь ѡступи и в городѣ
и нача володарь молвити
почто зло створивъ и не каѥши сѧ ѥго
да оуже помѧни сѧ колико ѥси зла створилъ
двд҃ъ же на ст҃ополка нача извѣтъ имѣти гл҃ѧ
ци я се створилъ ли в моем городѣ
я сѧ сам боялъ аще быша и мене яли и створили такоже
неволѧ ми было пристати в свѣтъ ходѧче в руку
и реч володарь
б҃ъ свѣдѣтель тому
а нынѣ пусти брат мои
и створю с тобою миръ
и радъ бывъ двд҃ъ посла по василка
и приведъ и дасть володарю
и створи сѧ миръ
и разидоста сѧ
и сѣде василко теребовли
а двд҃ъ приде володимерю
и наставши веснѣ приде володарь и васалко на двд҃а
и придоста ко всеволожю
а дв҃дъ затвори сѧ володимери
ѡнѣма же ставшима ѡколо всеволожа и взѧста копьем град
и зажгоста ѡгнем
и бѣгоша людье ѡгнѧ
и повелѣ василко исѣчї всѧ
и створи мщенье на людех неповинных
и пролья кровь неповинну
по сем же придоста к володимерю
и затвори сѧ двд҃ъ в володимери
и си ѡступиша град
и послаша к володимерцем гл҃ѧ
ти бо суть намолвили двд҃а
и тѣх ес послушалъ дв҃дъ
и створилъ се зло
да аще хощете за сих бити сѧ да се мы готови
а любо даите врагы наша
гражане же се слышавъ созваша вѣче
и рѣша двд҃ви людье
выдаи мужи сия
не бьемъ сѧ за сихъ
а за тѧ бити сѧ можем
аще ли то ѡтворим врата граду
а сам промышлѧи собѣ
и неволѧ быс выдати я
и реч двд҃ъ
нѣту ихъ здѣ
бѣ бо я послалъ лучьску
ѡнѣм же пошедшим лучьску турѧкъ бѣжа кыеву
а лазарь и василь воротиста сѧ турииску
и слышаша людье яко туриискѣ суть
кликнуша людье на двд҃а
и рекоша
выдаи кого ти хотѧт
аще ли то предаемы сѧ
двд҃ъ же пославъ приведе василѧ и лазарѧ
и дасть я
и створиша миръ в недлю
а заоутра по зори повѣсиша василѧ и лазарѧ
и растрѣлѧша стрѣлами василковичи
и идоша ѿ града
се же в҃·е мщенье створи ѥгоже не бѧше лѣпо створити да бы б҃ъ ѿместник былъ
и взложити было на б҃а мщеньѥ своѥ якож реч прр҃къ
и вздам месть врагом
и ненавидѧщим мѧ вздам
яко кровь снв҃ъ своихъ мщаѥть и мстить и вздасть месть врагом и ненавидѧщим ѥго
сим же ѿ града ѿшедшим сею же снемшї погребоша я
ст҃ополку же ѡбѣщавшю сѧ прогнати дв҃да поиде же к берестью к лѧхом
се слышавъ двд҃ъ иде в лѧхы к володиславу ища помощи
лѧхове же ѡбѣщаша сѧ ѥму помагати
и взѧша оу него злата н҃ грив рекуще ѥму
поиди с нами берестью яко се вабит ны ст҃ополкъ на снем
и ту оумирим сѧ с с҃тополком
и послушавъ ихъ дв҃дъ иде берестью с володиславом
и ста ст҃ополкъ в градѣ
а лѧхове на бугу
и сосла сѧ рѣчьми ст҃ополкъ с лѧхы
и вдасть дары великы на дв҃да
и реч володиславъ двд҃ви
не послушаеть мене ст҃ополкъ
да иди ѡпѧть
и приде дв҃дъ володимерю
и ст҃ополкъ свѣтъ створи с лѧхы
поиде к пиньску пославъ по воѣ
и приде дорогобужю
и дожда ту вои своихъ
и поиде на двд҃а къ граду
и дв҃дъ затвори сѧ в градѣ чая помощи в лѧсѣхъ
бѣша бо ѥму рекли яко
аще придут на тѧ русскыѣ кнѧзи то мы ти будем помощници
и солгаша ѥму емлюще злато ѹ двд҃а и ѹ ст҃ополка
ст҃ополкъ же оступи град
и стоя ст҃ополкъ ѡколо града з҃ нед
и поча дв҃дъ молити сѧ
пусти мѧ из града
ст҃ополкъ же ѡбѣща сѧ ѥму
и цѣловаше крстъ межи собою и изиде из града
и приде в червенъ
а ст҃ополкъ вниде в грда в великую суботу
адвд҃ъ бѣжа в лѧхы
ст҃ополкъ же прогна двд҃а
нача думати на володарѧ и на василка гл҃ѧ яко
се ес волость ѡц҃а моѥго брата
и поиде на нѧ
се слышавъ володарь и василко поидоста противу вземше крсь ѥгоже бѣ цѣловалъ к нима на сем яко
на двд҃а пришелъ есмъ
а с вама хочю имѣти миръ и любовь
и преступи ст҃ополкъ кртсъ надѣя сѧ на множство вои
и срѣтоша сѧ на поли на ...рожни исполчившим сѧ ѡбоим
и василко възвыси кртсъ гл҃ѧ яко
сего ѥси цѣловалъ
се перьвѣе взѧлъ ѥси зракъ ѡчью моею
а се нынѣ хощеши взѧти дш҃ю мою
да буди межи нами кртсъ сь
и поидоша к собѣ к боеви
и сступиша сѧ полци
и мнози члв҃ци блг҃овѣрнии видѣша кртсъ над василковы вои възвышь сѧ велми брани же велицѣ бывши и мнозѣмъ падающим ѿ ѡбою полку
и видѣвъ ст҃ополкъ яко люта брань и побѣже
и прибѣже володимерю
володарь же и василко побѣдивша стаста ту
довлѣет нам на межи своеи стати
и не идоста никаможе
ст҃ополкъ же прибѣже володимерю
и с нїмь сн҃а ѥго в҃ и ярополчича в҃ и ст҃оша сн҃ъ двд҃въ ст҃ославича и прочая дружина
ст҃ополкъ же посади в володимери мстислава иже бѣ ѥму ѿ наложницѣ
а ярослава посла в угры вабѧ оугры на володарѧ
а сам иде кыеву
ярослав же сн҃ъ ст҃ополчь приде съ оугры и король колманъ и в҃ ппса
и сташа ѡколо перемышлѧ по вагру
а володарь затвори сѧ в градѣ
дв҃дъ бо в то чинь же пришедъ из лѧховъ и посади жену свою оу володарѧ
а сам иде в половцѣ
и оустрѣте и бонѧкъ
и вороти сѧ дв҃дъ
и поидоста на оугры
идущема же има сташа ночлѣгу
и яко быс полунощи и вставъ бонѧкъ ѿѣха ѿ вои
и поча выти волчьскы
и волкъ ѿвы сѧ ѥму
и начаша волци выти мнози
бонѧкъ же приѣхавъ повѣда двд҃ви яко
побѣда ны ес на оугры заѹтра
и наѹтрия бонѧкъ исполчи вои своѣ
и быс двд҃въ вои р҃
а оу самого т҃
и раздѣли на г҃ полкы
и поиде къ ѹгром
и пусти на воропъ алтунапу въ н҃ чади
а двд҃а постави подъ стѧгом
а сам раздѣли сѧ на в҃ части
оугри же исполчиша сѧ на заступы
бѣ бо ѹгръ числом р҃ тысѧщь
алтунопа же пригна къ а҃·му заступу
и стрѣливше побѣгнуша предъ ѹгры
оугри же погнаша по них
яко бѣжаще минуша бонѧка
и бонѧкъ погнаше сѣка в тылъ
а алтунопа възвратѧшеть сѧ вспѧть
и не допустѧху оугръ ѡпѧть
и тако множецею оубивая сбиша ѣ в мѧчь
бонѧкъ же раздѣли сѧ на г҃ полкы
и сбиша оугры акы в мѧчь яко се соколъ сбиваѥть галицѣ
и побѣгоша оугри
и мнози истопоша в вѧгру
а друзии в сану
и гнаша по них в҃ дн҃и сѣкуще
ту же оубиша и ппса ихъ купана и ѿ болѧръ многы
глх҃у бо яко погыбло ихъ м҃ тысѧщь
ярослав же бѣжа на лѧхы
и приде берестью
а двд҃ъ заимъ сутѣску червенъ приде внезапу и зая володимерцѣ
а мстиславъ затвори сѧ в грѣдѣ с засадою иже бѣша оу него берстьяне пинѧне выгошевци
и ста дв҃дъ ѡступивъ град и часто приступаше
единою поступиша к граду под вежеми
ѡвѣм же бьющим с града и стрѣлѧющим межи собою идѧху стрѣлы акы дождь
мстиславу же хотѧщю стрѣлити внезапу оударенъ быс подъ пазуху стрѣлою на заборолѣхъ сквозѣ дску скважнею
и сведоша и
и на ту нощь оумре
и таиша и г҃ дн҃и
и въ д҃·и д҃нь повѣдаша на вѣчи
и рѣша людье
се кнѧзь оубьенъ
да аще сѧ вдамы ст҃ополку погубит ны всѧ
и послаша к ст҃ополку гл҃ѧ
се сн҃ъ твои оубьенъ
а мы изнемогаѥм гладом
да аще не придеши хотѧт сѧ людье предати
не могуще глада терпѣти ст҃ополкъ посла путѧту воеводу своѥго
путѧта же с вои пришедъ к лучьску к ст҃оши сн҃у двд҃ву
и ту бѧху мужи двд҃ви оу ст҃ошѣ
заходилъ бо бѣ ротѣ ст҃ша к двд҃ви
аще поидет на тѧ ст҃ополкъ то повѣмь ти
и не створи сего ст҃оша но изъима мужи двд҃вы
а сам приде на двд҃а
и приде ст҃ша и путѧта авгус въ е҃ дн҃ь дв҃довым воемъ ѡблежащим град в полудн҃ье двд҃ви спѧщю
и нападоша на нь
и почаша сѣчи
и горожане скочиша з града
и почаша сѣчи воѣ двд҃вы
и побѣже дв҃дъ и мстиславъ сн҃овець ѥго
ст҃ша же и путѧта прияста град и посадиста посадника ст҃ополча василѧ
и приде стш҃а лучьску а путѧта кыеву
двд҃ъ побѣже в половцѣ
и оусрѣте и бонѧкъ
и поиде двд҃ъ и бонѧкъ на ст҃ошю к лучьску
и ѡступиша ст҃ошю в градѣ
и створиша миръ
и изиде ст҃оша из града
и приде къ ѡц҃ю своѥму чернигову
а двд҃ъ перея лучьскъ
и ѿтуду приде володимерю
посадник же василь выбѣже
а двд҃ъ перея володимерь и сѣде в нем
а на ·в҃·е лѣт ст҃ополкъ володимеръ дв҃дъ и ѡлегъ привабиша двд҃а игоревича
и не даша ѥму володимерѧ
но даша ѥму дорогобужь
в немже и оумре
а ст҃ополкъ перея володимерь и посади в нем сн҃а своѥго ярослава
В лѣт ҂ѕ҃ х҃ ѕ Приде володїмеръ и двд҃ъ и ѡлегъ на ст҃ополка
и сташа ѹ городца
и створиша миръ якож и в прежнее лѣт сказахъ
В лѣт ҂ѕ҃ х҃ з Изиде ст҃ополкъ на двд҃а к володимерю и прогна двд҃а в лѧхы
в сеже лѣт побьени оугри оу перемышлѧ
в сеже лѣто убьѥнъ мстиславъ сн҃ъ ст҃ополчь в володимери мцса июнѧ въ в҃і д҃нь
В лѣт ҂ѕ҃ х҃ и Выииде мстиславъ ѿ дв҃да на море мцса июнѧ въ і҃
томже мцси братя створиша мїръ межи собою ст҃ополкъ володимеръ двд҃ъ ѡлегъ въ оувѣтичих мцса авгус во і҃ дн҃ь
тогож мцса въ л҃ томже мѣстѣ братя всѧ ст҃опол-- володимеръ двд҃ъ ѡлегъ
и приде к ним игоревичь дв҃дъ
и реч к ним
на что мѧ есте привабили
ѡсе ѥсмъ
кому до мене ѡбида
и ѿвѣща ѥму володимеръ
ты ѥси прислалъ к нам
хочю братья прити к вам и пожаловати сѧ своея ѡбиды
да се ѥси пришелъ и сѣдишь с братею своею на ѡдином коврѣ
то чему не жалуешь сѧ
до кого ти нас жалоба
и не ѿвѣща дв҃дъ ничтоже
и сташа всѧ братя на коних
и ста ст҃ополкъ с своею дружиною
а двд҃ъ и ѡлегъ с своею разно кромѣ собе
а дв҃дъ игоревичь сѣдѧше кромѣ
и не припустѧху ѥго к собѣ но ѡсобь думаху ѡ двд҃ѣ
и сдумавше послаша к дв҃ду мужи своѣ ст҃ополкъ путѧту володимеръ ѡрогостѧ и ратибора дв҃дъ и ѡлегъ торчина
послании же придоша к дв҃дви и рекоша ѥму
се ти молвѧть братя
не хочемъ ти дати стола володимерьскаго зане вверглъ ѥси ножь в ны ѥгоже не было в русскѣи земли
да се мы тебе не имемъ ни иго ти --а не створим
но се ти даем
шед -ѧди в бужьскѣмь въ ѡстромѣ
а дубенъ и черторыескъ то ти даеть ст҃ополкъ
а се ти даеть володимеръ с҃ грви а дв҃дъ и ѡлегъ с҃ грви
и тогда послаша слы своя к володареви и к василкови
поими брата своѥго василка к собѣ
и буди вам ѥдина власть перемышль
да аще любо да сѣдита
аще ли ни да пусти василка сѣмо да ѥго кормим сдѣ
а холопы наша выдаита и смерды
и не послуша сего володарь ни василко
а давыдъ сѣде божьскѣмь
и по семь вдасть ст҃ополкъ двд҃ви дорогобужь
в немже оумре
а володимеръ вда снв҃и своѥму ярославу·:-
В лѣт ҂ѕ҃ х҃ ѳ Престави сѧ всеславъ половьцьскыи кнѧзь мцса априлѧ въ д҃і дн҃ь въ ѳ҃ час дн҃е въ среду
В тоже лѣт Зарати сѧ ярославъ ярополчичь берестьи
и иде на нь ст҃ополкъ
и заста и в градѣ
и емъ и и ѡкова
и приведе и кыеву
и моли с ѡ нем митрополитъ и игумени
и оумолиша ст҃ополка
и заводиша и оу раку ст҃ою бориса и глѣба
и снѧша с него ѡковы
и пустиша и
Томьж лѣт совокупиша сѧ всѧ братя ст҃ополкъ володимеръ и двд҃ъ и ѡлегъ ярославъ брта ею на золотьчи
и прислаша половци слы ѿ всѣх кнѧзии ко всеи брати просѧще мира
и рѣша имъ русскыи кнѧзи
да аще хощете мира да совокупим сѧ оу сакова
и послаша по половцѣ
и снѧша сѧ оу сакова
и створиша миръ с половци
и пояша тали межи собою мцсѧ сем въ е҃і дн҃ь
и разидоша сѧ разно
В лѣт ҂ѕ҃ х҃ і Выбѣже ярославъ ярополчичь ис кыева мцса ѡктбѧ въ а҃
Тогож мцса На исходѣ прелстивъ ярославъ ст҃ополчичь ярослава ярополчича и ятъ и на нурѣ и приведе и къ ѡц҃ю ст҃ополку
и ѡковаша и
Томже лѣт мцса декаб въ к҃ Приде мстиславъ сн҃ъ володимеръ с новгородци
бѣ бо ст҃ополкъ с володимером рѧдъ имѣлѣ яко новугороду быти ст҃ополчю и посадити с҃нъ свои в немь а володимеру посадити сн҃ъ свои в володимери
и приде мстиславъ кыеву
и сѣдоша в ызбѣ
и рѣша мужи володимери
се прислалъ володимеръ сн҃а своѥго
да се сѣдѧть новгорци
да поимше сн҃а твоѥго и идуть новугороду
а мьстиславъ да идеть володимерю
и рѣша новгородци ст҃ополку
се мы кнѧже прислани к тобѣ
и ркли ны тако
не хочем ст҃ополка ни сн҃а ѥго
аще ли в҃ главѣ имѣѥть сн҃ъ твои то пошли и
сего ны далъ всеволодъ
а въскормили ѥсмы собѣ кнѧзь
а ты ѥси шелъ ѿ насъ
и ст҃ополкъ же многу прю имѣвъ с ними
ѡнѣм же не хотѣвшим поимше мстислава придоша новугороду
в тоже лѣт быс знаменьѥ на нб҃си мцса генварѧ въ к҃ ѳ дн҃ь по г҃ дн҃и Акы пожарная зарѧ ѿ въстока и оуга и запада и сѣвера
и быс тако свѣтъ всю нощь акы ѿ луны полны свѣтѧщь сѧ
в тоже лѣт быс знаменье в лунѣ мцса ѳеврал въ е҃ дн҃ь
тогож мцса въ з҃ дн҃ь Быс знаменьѥ в сл҃нци
ѡгородило сѧ бѧше слцне в три дугы
и быша другыя дугъ хребты к собѣ
и сия видѧще знаменья бл҃говѣрнии черньци со въздыханьем молѧху сѧ к б҃у и со слезами да бы бъ҃ ѡбратилъ знаменья си на добро
знаменья бо бывають ѡва на зло ѡва ли на добро
на придущеѥ лѣт вложи б҃ъ мысль добру в русьскыѣ кнѧзи
оумыслиша дерзнути на половцѣ и поити в землю ихъ
еже и быс якож скажем послѣже в пришедшее лѣт
в се же лѣт престави сѧ ярославъ ярополчичь мцса авгус въ а҃і дн҃ь
В се же лѣт ведена быс дщи ст҃ополча сбыслава в лѧхы за болеслава мцса нояб въ ѕ҃і д҃нь
В лѣт ҂ѕ҃ х҃ а҃ и Бъ҃ вложи в срцде кнѧземъ рускым ст҃ополку и володимеръ
и снѧста сѧ думати на долобьскѣ
и сѣде ст҃ополкъ с своею дружиною а володимеръ с своею въ единомь шатрѣ
и почаша думати и глт҃и дружина ст҃ополча яко
негодно нынѣ веснѣ ити
хочем на смерды и погубити ѣ и ролью ихъ
и реч володимеръ
дивно и мѧ дружино ѡже лошадии жалуете ѥюже то ѡреть
а сего чему не промыслите ѡже то начнеть ѡрати смердъ и приѣхавъ половчинъ оударить и стрѣлою а лошадь ѥго поиметь а в село ѥго ѣхавъ иметь жену ѥго и дѣти ѥго и все ѥго имѣнье
то лошади жаль а самого не жал ли
и не могоша ѿвѣщати дружина ст҃ополча
и реч ст҃ополкъ
се язъ готовъ оуже
и вста ст҃ополкъ
и реч ѥму володимеръ
то ти брате велико добро створиши землѣ русскѣи
и послаша ко ѡлгови и двд҃ви гл҃ѧ
поидита на повци
да любо будем живи любо мертви
и послуша дв҃дъ а ѡлегъ не всхотѣ сего вину река
не сдравьлю
володимеръ же цѣловавъ брата своѥго и поиде переяславлю а ст҃ополкъ по нем и дв҃дъ ст҃ославичь и дв҃дъ всеславичь и мстиславъ игоревъ внукъ вѧчеславъ ярополчичь ярополкъ володимеричь
и поидоша на конихъ и в лодьяхъ
и придоша ниже порогъ
и сташа в протолчех в хортичем ѡстровѣ
и всѣдоша на конѣ
и пѣши из лодеи вышед идоша в поле д҃ дн҃и
и придоша на сутѣнь
половци же слышавше яко идет русь собраша сѧ бе щисла
и начаша думати
и реч оурусоба
просим мира оу руси яко крѣпко имуть бити сѧ с нами
мы бо много зла створихом русскѣи земли
и рѣша оунѣишии оурособѣ
аще ты боиши сѧ руси но мы сѧ не боимъ
сия бо избивше поидем в землю ихъ
и приимем грады ихъ
и кто избавить и ѿ насъ
русскиѣ же кнѧзи и вои вси молѧхуть б҃а и ѡбѣты вздаяху б҃у и мт҃ри ѥго ѡвъ кутьею ѡвъ же млстнею оубогым
инии же манастырем требованья
и сице молѧщим сѧ поидоша половци
и послаша пред собою сторожѣ алтунопу иже словѧше в них мужством
такоже русскиѣ кнѧзи послаша сторожѣ своѣ
и оустерегоша рускиѣ сторожеве ѡлтунопу
и ѡбиступивъше и и оубиша алтунопу и сущая с ним
и не избысть ни ѥдинъ но вс- избиша
и поидоша полкове аки борове
и не бѣ презрѣти ихъ
и русь поидоша противу имъ и б҃ъ великыи вложи оужасть велику в половцѣ
и страх нападе на нѧ и трепетъ ѿ лица русскых вои
и дрѣмаху сами и конем ихъ не бѣ спѣха в ногах
наши же с весельем на конѣх и пѣши поидоша к ним
половци же видѣвше оустремленье руское на сѧ не доступившо бо побѣгоша пред русскими полки
наши же погнаша сѣкуща я дн҃и д҃
априлѧ мцса велико спс҃ньѥ б҃ъ створи а на врагы наша дасть побѣду велику
и оубиша ту в полку кнѧзии к҃ оурусобу кчия аръсланапу ки·танопу кумана асупа куртка ченегрепу сурьбарѧ и прочая кнѧзии их
а белдюзѧ яша
по сем же сѣдоша братя побѣдивше врагы своя
приведоша белдюзѧ к ст҃ополку
и нача белдюзь даяти на собѣ злато и сребро и конѣ и скотъ
ст҃ополкъ же посла и к володимеру
и пришедшю ѥму нача впрашати ѥго володимеръ
то вѣдѣ
яла вы рота
многажды бо ходивши ротѣ воевасте русскую землю
то чему ты не казаше сн҃въ своихъ и роду своѥго не преступати роты
но проливашет кровь хсьяньску
да се буди кровь твоя на главѣ твоеи
и повелѣ оубити и
и тако расѣкоша и на оуды
и по сем снѧша сѧ братя всѧ
и реч володимеръ
сь дн҃ь иже створи гсь
възрадуем сѧ и възвеселим сѧ во нь яко гсь избавил ны ес ѿ врагъ наших и покори врагы наша и скруши главы змиевыя
и далъ ѥси сих брашно людем русьскым
взѧша бо тогда скоты и ѡвцѣ и конѣ и вельблуды и вежѣ с добытком и с челѧдью
и заяша печенѣгы и торкы с вежами
и придоша в русь с полоном великым и с славою и с побѣдою великою
сем же лѣт придоша прузи августа в а҃ дн҃ь
тогож мцса въ и҃і дн҃ь иде ст҃ополкъ и сруби городъ гюргевъ ѥгоже бѣша пожгли повци
тогож лѣт би сѧ ярославъ с мордвою мцса марта въ д҃ д҃нь
и побѣженъ быс ярославъ
В лѣт ҂ѕ҃ х҃ в҃і Ведена дщи володарева за цр҃евичь за ѡлексиничь црсюгороду мцас иоулия въ к҃
томьж лѣт ведена передъслава дщи ст҃ополча в угры за королевичь августа въ к҃ а дн҃ь
томже лѣт приде митрополитъ никиѳоръ в русь мцса декаб въ ѕ҃ дн҃ь
тогож мцса престави сѧ вѧчеславъ ярополчичь въ г҃і дн҃ь
тогож мцса въ и҃і никиѳоръ митрополитъ на столѣ посаженъ
се ж скажм
Сегож лѣт исходѧща посла ст҃ополкъ путѧту на мѣнескъ а володимеръ сн҃а своѥго ярополка
а ѡлегъ сам иде на глѣба поемше дв҃да всеславича
и не оуспѣша ничтоже
и възвратиша сѧ опѧть
и роди сѧ оу ст҃ополка сн҃ъ
и нарекоша имѧ ѥму брѧчиславъ
в сеже лѣт быс знаменье
стояше слц҃е в крузѣ
а посредѣ круга крсть
а посредѣ крт҃а слн҃це
а внѣ круга ѡбаполы два слнсца
а надъ слн҃цмь кромѣ круга дуга рогома на сѣверъ
також знаменьѥ и в лунѣ тѣмже ѡбразом мцса ѳеврал вь д҃ и е҃ и ѕ҃ дн҃ь в дн҃е по г҃ дн҃и
а в нощь в лунѣ по г҃ нощи
В лтѣ ҂ѕ҃ х҃ г҃і Постави митрополитъ еппса анѳилофия володимерю мцѧс авгус въ к҃ з дн҃ь
томьж лѣт постави лазарѧ в переяславль ноябрѧ въ в҃і
томже лѣт постави мину полотьску декаб въ г҃і дн҃ь
В лтѣ ҂ѕ҃ х҃ д҃і Воеваша половци ѡколо зарѣчьска
и посла по них ст҃ополкъ янѧ и иванка захарьича козарина
и оугониша половцѣ
и полонъ ѡтѧша
В сеже лѣт престави сѧ янь старець добрыи живъ лѣт ч҃
в старости маститѣ живъ по закону б҃ью не хужии бѣ первых праведник
ѿ негоже и азъ многа словеса слышах еже и вписах в лѣтописаньи семь ѿ него же слышах
бѣ бо мужь бл҃гъ и кротокъ и смѣренъ ѡгрѣбая сѧ всѧкоя вещи ѥгоже и гробъ ес в печерьском монастыри в притворѣ идеже лежить тѣло ѥго положено мцса иоунѧ въ к҃ д
в сеже лѣт пострїже сѧ еоупракси всеволожа дщї мцса декаб въ ѕ҃
еоупракси всеволожа дщї мцса декаб въ ѕ҃
в тоже лѣт прибѣже избыгнѣвъ к ст҃ополку
в тоже лѣт постриже сѧ ст҃ославь сн҃ъ двд҃въ внукъ ст҃ославль мцас ѳеврал въ ·з҃і дн҃ь
том.же лѣт побѣдиша зимѣгола всеславичь всю братю
и дружины оубиша ѳ҃ тысѧщь
В лѣт ҂ѕ҃ х҃ е҃і индикта кругъ луны д҃ лѣт а слнч҃наго круга и҃ лѣт
В сеже лѣт престави сѧ володимерѧя мцсѧ мая въ з҃ дн҃ь
тогож мцсѧ воѥва бонѧкъ и зая конѣ оу переяславлѧ
том.же лѣт приде бонѧкъ и шаруканъ старыи и ини кнѧзи мнози
и сташа ѡколо лубьна
ст҃ополкъ же и володимеръ и ѡлегъ ст҃ославъ мстиславъ вѧчеславъ ярополкъ идоша на половци къ лубну
и въ ѕ҃ час дн҃е бродиша сѧ чресъ сулу
и кликнуша на них
половци же оужасоша сѧ
ѿ страха не възмогоша ни стѧга поставити
но побѣгоша хватающе кони
а друзии пѣши побѣгоша
наши же поча сѣчи женущи я а другыѣ руками имати
и гнаша ноли до хорола
оубиша же таза бонѧкова брата
а сугра яша и брата ѥго
а шаруканъ едва оутече
ѿбѣгоша же товара своѥго еже взѧша русскии вои мцса авгус въ в҃і
и възвратиша сѧ в своя си с побѣдою великою
ст҃ополкъ же приде в печерьскыи манастырь на заоутреню на оуспенье ст҃ыя бц҃а
и братя цѣловаша и с радостью великою яко врази наша побѣжени быша млт҃вми ст҃ыя бцса и ст҃го ѡц҃а нашго ѳеѡдосья
такъ бо ѡбычаи имѣяше ст҃ополкъ
коли идѧше на воину или инамо ноли поклонивъ сѧ оу гроба ѳеѡдосьва и млт҃ву вземъ оу игумена ту сущаго тоже идѧше на пут свои
в тож лѣт престави сѧ кнѧгини ст҃ополча мт҃и мцса генвар въ д҃ дн҃ь
томьж лѣт мцса тогож иде володимеръ и двд҃ъ и ѡлегъ къ аепѣ и другому аепѣ
и створиша миръ
и поя володимеръ за юргѧ аепину дщерь ѡсеневу внуку
а ѡлегъ поя за сн҃а аепину дчерь гиргеневу внуку мцса генвр в҃і дн҃ь
В лѣт ҂ѕ҃ х҃ ѕ҃і Заложена быс церкы стаг михаила золотоверхая ст҃ополком кнѧзем въ а҃і иоулия мцса
в сеж лѣт вода быс велика въ днѣ҃прѣ и в деснѣ и въ припетѣ
в сем же лѣт вложи б҃ъ в срцде ѳеѡклїсту игумену печерьскому
и нача възвѣщати кнѧзю ст҃ополку да бы вписалъ ѳеѡдосья в сѣнаникъ
и радъ бывъ ѡбѣща сѧ и створи
повелѣ митрополиту вписати в синодикъ
и повелѣ вписывати по всѣм еппсьямъ
и вси же еппспи с радостью вписаша
и поминати и на всхѣ зборѣхъ
в сеже лѣт престави сѧ катерина всеволожа дщи мцса иоулия въ а҃і
в се же лѣт кончаша верхъ ст҃ыя бц҃а на кловѣ заложенѣеи стефаном игуменом печерьскым
В лѣт ҂ѕ҃ х҃ з҃і Престави сѧ евпракси дщи всеволожа мцса иоулия въ і҃ дн҃ь
и положена быс в печерском манастырѣ оу дверии яже ко ѹгу
и здѣлаша над нею божонку идеже лежит тѣло ея
в тоже лѣт мцса декаб въ в҃ дн҃ь дмитръ иворовичь взѧ вежѣ половечскыѣ оу дону
В лтѣ ҂ѕ҃ х҃ и҃і Идоша веснѣ на половцѣ ст҃ополкъ и володимеръ дв҃дъ
и дошедше воинѧ и воротиша сѧ
том.же лѣт быс знаменье в печерьстѣм монастырѣ
въ а҃і дн҃ь феврал мсца яви сѧ столпъ ѡгненъ ѿ землѧ до нб҃си а молнья ѡсвѣтиша всю землю и в небеси погремѣ в час а҃ нощи
и весь миръ видѣ
се же столпъ первѣе ста на трапезници каменѣи яко не видѣти быс кртса и постоявъ мало съступи на црк҃вь и ста надъ гробомъ ѳеѡдосьевым
и по том ступи на верхъ акы ко встоку лиць
и по том невидим быс
се же бѣаше не ѡгненыи столпъ но видъ анг҃лескъ
анг҃лъ бо сице явлѧет сѧ ѡво столпом ѡгненым ѡво же пламенем акоже реч дв҃дъ
творѧ анг҃лы своя дх҃ы и слугы своя ѡгнь полѧщь
и шлеми сут повелѣньем б҃ьимь амо бо хощеть влдка и творець всхѣ
англ҃ъ бо приходит кдѣ блг҃ая мѣста и млт҃вении домове и ту показають нѣчто мало видѣнья своѥго яко мощно видѣти члв҃кмъ
не мощно бо зрѣти члв҃кмъ естьства анг҃льскаго яко и моиси великыи не взможе видѣти англскаго естьства
водѧшеть бо я въ дн҃ь столпъ ѡблаченъ а в нощи столпъ ѡгненъ
то се не столпъ водѧше ихъ но анг҃лъ идѧше пред ними в нощи и въ дн҃е
тако и се явленье нѣкоторое показываше емуже бо быти и быс
на в҃·е бо лѣт не се ли анг҃лъ вожь быс на иноплеменникы и супостаты якож реч
анг҃лъ пред тобою предидеть
анг҃лъ твои буди с тобою
Игуменъ силивестръ стаг михаила написах книгы си лѣтописець надѣя сѧ ѿ б҃а млтсь прияти при кнѧзи володимерѣ кнѧжащю ѥму кыевѣ а мнѣ в то времѧ игуменѧщю оу стаг михаїла въ ҂·ѕ҃ х҃ к҃ д индикта ѳ҃ лѣт
а и иже чтеть книгы сия то буди ми въ млт҃вахъ
﻿О ИКОНѢ ПРѢЧИСТЫЯ БОГОРОДИЦЫ ИЖЕ ОТ МОЖАЙСКУ НА КОЛОЧЕ
Того.же лѣта от Можайска за пятнадцать верстъ в отчине князя Ондрѣя Дмитрѣевича внука Иванова правнука Иванова же праправнука Данила Московскаго яви ся знамѣние в Колочи
Некий человѣкъ имѣнемъ Лука простых людей ратаев убогих в последней нисщетѣ си на некоемъ древе в нѣкоемъ мѣсте обрете икону Пречистыя Богородицы держашу на руце Младенец Господа Бога нашего Исуса Христа
Со единыя страны иконы тоя на затворце образ Николы чюдотворца
а з другую Илии пророка
И вземъ ю и целова с верою многою
и постави ея у нивы своея на мѣстѣ простѣ на дрѣве
И приде инъ нѣкий человѣкъ
и взять ю у него
Лука же моливъ его дав ему хлѣб овсанъ и взят к себе паки икону
и поиде с нѣю в дом свой
И бысть в дому его разслаблен человѣкъ лѣжаша многа леть
Лука же показа ему икону и како наидѣ ея
и повѣда ему вса
Человѣкъ же инъ разслабленый удиви ся и моляшѣ Луку да принѣсеть к нѣму икону тую
Лука же принѣсе к нѣму
Разслаблѣный же приложи чело и очи и уснѣ ко святей иконѣ Божия Матери
и в той час воста весь здравъ якоже никогдаже болев
И сие слышано бысть от всех тамо живущих
и стекоша са мнозии
и приносоша болящия и недужныя
и вси здравии быша
И начаша приходити оттовсюду людей множество
приношаху нѣдужныя
и разслабленныя изсцелѣваху ся
И многа чюдеса безсчислѣна бываху
и начаша чтити Луку вси людиѣ
якоже пророка Ильи апостола его имѣяху в вѣликой чти и славѣ
Лука же поиде со иконою из с Колочи к Можайску
И якоже приближаша ся ко граду изыде во стрѣтение князь Ондрей Дмитреевичь з боляры своими и весь град от вѣликих и до малых да иже и до сущих млѣко
И быша знамѣния и чюдеса многа от ыконы Божия Матери
Таже оттуду поиде Лука со иконою к Москвѣ
и стрѣтоша ея со крѣсты митрополит со епископы и со всем священнымъ соборомъ Такоже и князи и княгини з детми своими и боляре и воеводы и вси велможии и все православное крѣстьянство множество
И быша чюдеса без счисла многа
слѣпии прозираху
хромии хожаху
разслаблены востаху
нѣмии глаголаху
глусии слышаху
во всаком нѣдузе сущии здравии бываху
И что много глаголати елико нѣ может умъ человечь зрещи без прѣстани тогда бываемых тмы тмами безсчислѣных неизреченных чюдес
И хожашѣ Лука от града во град со иконою Божия Матери
и везде чюдеса безсчисленная и нѣизреченна бываху от то иконы Божия Матѣри
И вси даяху Луке князи и боярѣ и вси православные крѣстьянѣ— имѣния многа в милостиню и в честь и в дары и чествоваху Луку яко апостола
Лука же бысть отнюд простъ человекъ яко от последних поселян
но и добродетель законную имѣющѣ в себе
И возврати ся паки в первое мѣсто своею иконою с чюдотворною на Колочю и со всем своим богатством
а богатства много безсчислено собра
И постави двор себе яко нѣкий князь храмы светлии и вѣлици
и слуг много собра престоящих и предтекущих ему
отроков много имѣяшѣ во утварех украшени
И трапеза его много брашна имѣеши тучных и драгих и пити благовонных много
и ядяшѣ и упивашѣ ся со и сущими его служатѣли
И на ловы ездяшѣ с ястрѣбы и соколы и с крѣчаты
и псов множество имѣяшѣ
и мѣдвѣди имашѣ
и сими тешашѣ ся
От то иконы же пречистыя Богородицы чюдеса многи бывашѣ еяже Лука во церкви постави создании от нѣго идеже нынѣ манастырь стоит Колочцкий
И приходящии отовсюду одержими всакими нѣдуги изсцелѣние приимаху
Сотвори же ся Лука напрасен и безстуден
Егда убо ловцы князя Ондрѣя Дмитрѣевича съ ястребы и соколы повѣлѣниемъ князя своего на лов выезждяху он же соколников бияшѣ и грабяшѣ и ястрѣбы и соколы себе взимашѣ
и се ни единою ни дважды но многажды и всегда бывашѣ
Князь же Ондрей Дмитрѣевич тѣрпяшѣ вса сия
иногда же посылашѣ к нему
он же к нѣму жестоко и сурово отвѣщевашѣ
Князь Ондрей же Дмитрѣевичь смирѣнием и тѣрпѣнием смолчевашѣ
Та же нача ловчих княже Ондрѣевых бити и грабити
и мѣдведи и с ларми взимашѣ к себе
и с ними вѣселяшѣ ся и утѣшашѣ ся
По сем же нѣкий жестокъ был ловчей у князя Ондрѣя Дмитрѣевича
и приготовив врѣмя и улови мѣдведя зла и люта суща
и повѣлѣ его вѣсти близ двора Лукина
Лука же видев из хором своих и выидѣ сам к мѣдведю со служащими его
и повѣле ловчему князе Ондрѣеву пустити его у себя во дворѣ
Ловчей же княжь Ондрѣев лукавство сотвори над Лукою
той час пусти мѣдвѣдя
и придѣ мѣдведь на Луку
а Лука не успе вскорѣ отоити
и взаша мѣдведь Луку
едва отняша Луку от мѣдведя точию дышуща
И в той час пригна к Луке князь Ондрѣй Дмитрѣевич
и видев Луку в последних дышуща и рѣче к нѣму
Почто еси бесовское позорищѣ и пласание возлюбил и пьянству совокупил ся
како тя Богъ прославил своея Матери пречисты Богородицы образомъ чюдотворнымъ ты же сия ни во чтоже положи
но к нѣполезному мирскому житию сшел еси
тако тѣбе и случи ся
Он же плакашѣ и слѣзы точа
и моляшѣ ся ему полѣзное устроити по нѣмъ
Князь же Ондрей Дмитрѣевич многим его безсчислѣным имѣниемъ на том мѣсте манастырь постави во имя Прѣчистыя Богородицы
и глаголѣмыи Колочский
и чюдотворную икону Божия Матѣри в нем постави иже чюдеса творит и до сего дни с вѣрою приходящим
Лука же в немъ и постриже са и поживѣ в нѣмъ нѣколико лѣт и во умилении и в слезах дондеже и прѣстави ся и положен в нем
Се азъ мьстиславъ володимирь сн҃ъ дьржа рѹськѹ землю въ своѥ кнѧжениѥ повелѣлъ ѥсмь сн҃у своѥму всеволодѹ ѿдати бѹицѣ ст҃мѹ геѡргиеви съ данию и съ вирами и съ продажами
даже которыи кнѧзь по моѥмь кнѧжении почьнеть хотѣти ѿꙗти ѹ ст҃го геѡргиꙗ а бъ бѹди за тѣмь и ст҃аꙗ бц҃а и тъ ст҃ыи геѡргии ѹ него то ѡтимаѥть
и ты игѹмене исаиѥ и вы братиѣ донѥлѣже сѧ миръ състоить молите б҃а за мѧ и за моѣ дѣти
кто сѧ изоѡстанеть въ манастыри то вы тѣмь дължьни ѥсте молити за ны б҃а и при животѣ и въ съмьрти
а ꙗзъ далъ рѹкою своѥю и осеньнѥѥ полюдиѥ даровьноѥ полъ третиꙗ десѧте гривьнъ ст҃мѹ же геѡргиеви
а се ꙗ всеволодъ далъ ѥсмь блюдо серебрьно въ л҃ грв҃нъ серебра ст҃мѹ же геѡргиеви
велѣлъ ѥсмь бити въ нѥ на ѡбѣдѣ коли игѹменъ ѡбѣдаѥть
даже кто запъртить или тѹ дань и се блюдо да сѹдить ѥмѹ б҃ъ въ дн҃ь пришьствиꙗ своѥго и тъ ст҃ыи геѡргии
Ги҃ б҃е оц҃ь нашихъ авраамовъ исаковъ иꙗковль и сѣмене ихъ правьдьнааго съподобивыи мѧ грѣшьнааго раба своѥго алексоу написати сиѥ еуангелиѥ бл҃говѣрьноуоумоу и хрьстолюбивоѡмоу и бг҃мь чьстимоомоу кнѧзю ѳеѡдороу а мирьскы мьстиславоу въноукоу соущю вьсеволожю а сн҃оу володимирю кнѧзю новъгородьскоуомоу иже съвьрши сиѥ еуагѥ на блсвниѥ прѣс҃тѣи чс҃тѣи влдчци нашеи бц҃и
даи же ѥму г҃ь б҃ъ млость свою и наслѣдиѥ цсрства нб҃сьнааго и дълголѣтно кнѧжениѥ и съ всѣми своими аминь
Вы же братѥ почитающе въ сиѥ еуагѥ аще кде криво налѣзете то исправивъше чьтѣте же а не кльнѣте
азъ бо грѣшьныи рабъ алекса написахъ сиѥ еуагѥ сн҃ъ лазоревъ прозвутера
ѡчи сп҃си кнѧ҃зѧ нашего ѳеѡдора мъногы лѣт а мирьскы мьстислава
жадѣнъ пьсалъ
Азъ рабъ бж҃ии недостоиныи хоудыи грѣшьныи съпьсахъ памѧти дѣлѧ цр҃ѫ нашемоу и лѫдемъ о съконьчаньи еуаг ѥже бѧшеть казалъ мьстиславъ кънѧзь хоудомоу наславоу
и возивъ цр҃ю.городоу и оучинихъ химипетъ
бж҃іѥю же волею възвратихъ сѧ исъ ц҃рѧ..города
и съправихъ вьсе злато и сребро и драгыи камень пришедъ кыѥвоу
и съконьча сѧ вьсе дѣло мсца августа въ к҃
цѣноу же еꙋангелиꙗ сего ѥдинъ б҃ъ вѣдаѥ
азъ же хоудыи наславъ много троуда подъꙗхъ и печали
нъ б҃ъ оутѣши мѧ добрааго кънѧзѧ мл҃твою
и тако даи б҃ъ вьсѣмъ людемъ оугодиꙗ ѥму творити слышащемъ ѥго цсрствиѥ пребывающе въ радости и въ веселии и въ любъви
и даи б҃ъ ѥго мл҃твоу вьсѣмъ хрьстиꙗномъ и мънѣ хоудомоу наславоу правѧщи ѥго ороудиꙗ въ правьдоу и обрѣсти честь и милость ѿ б҃а и ѿ своѥго цсрѧ и ѿ братиѥ вѣроующе въ ст҃оу тр҃цю оц҃а и сн҃а и ст҃го дх҃а нынѧ и присно и въ вѣкы вѣкомъ
аминь
﻿поѣхалѣ есме из города ругодива с товаромъ
и ваша чудь насъ розбилѣ и ограбил подъ городомъ
и взѧли оу нашего друга съ санѣи котелъ да чомоданець
и на тꙑмъ друга нашего покололи суличе[ю
и мꙑ розбоиника изъимали и повеглѣ есме в городъ къ судьи хотѧци исправѣ по хрѣстному чолованью
и левонтѣике своею дружиною на торгу оу насъ розбоиника ѿнелѣ а насъ побиле и подрале а къ судьи насъ не пустил
и ту оу наше дружин оборвалѣ с ворота съ шесть рубл[е]въ
да взѧли три киверѣ да три ножи да рукичѣ
да насъ въ клѣтъку всадѣлѣ
и по томъ насъ изъ клѣткѣ купець вꙑруцилѣ новгородьскѣи
и веглѣ насъ на городок къ зумберю хотѧчи исправѣ по хрѣстном челованью
и зуберь нашог розбоиника одного поставил а инꙑхъ не поставил
да и с тꙑм розбоиником намъ не дасть говорит
а насъ не судиле с нимъ по хрѣстному целованью
да велѣ насъ съвѧзати да вести на пол сѣчи
да вꙑвеглѣ насъ свѧзавъ на поле
и посажалѣ сѣчи
да оу нашего друга оу мосѣѧ и бороду побрѣл
и с полѧ нас сведши всадилѣ насъ в костеръ
и сѣдѣл есмѧ в тои мукѣ недѣл
Азъ грѣшьныи рабъ бж҃ии недостоиныи дъмъка написахъ кънигы сиꙗ ст҃ѣи г҃жѣ бц҃ѣ
да ѡче братиѥ б҃а сѧ боꙗче азъ бо есмь грѣшьнъ невѣжа
да напьсахъ бес показаниꙗ въ своихъ грѣсѣхъ погроуженъ
ст҃аꙗ б҃це помагаи рабоу своемоу дъмъкѣ на мънага лѣта аминъ
простите мѧ грѣшьнаго
г҃и простите мѧ грѣшьнаго оубогаго оунылаго недостоинаго раба своего ѧкова а мирьскы дъмъка
простите же мѧ аминъ
г҃и помози рабоу своемоу дъмъкѣ
г҃и простите мꙗ оубогаго и недостоинаго раба своего дъмъкоу
дьѧволъ мѧ изблазни
да г҃и прости мѧ
г҃и простите мѧ грѣшьнаго и оубогаго и недостоинаго съгрѣшьша тебе аминъ
а вꙑ п]л[о]тници сѹще
а приставимъ вꙑ хоромъ рѹбити
и начѧ дьнѣпръ мьръзнѹти
и б]ѧше ꙗрославѹ мѹжь въ приꙗзнь ѹ ст҃опъ[л]ка
и посла к нѣмѹ ꙗрославъ но]щ[ью] отрокъ свои рекъ к нѣмꙋ
и рекъ к немѹ онь си
что тꙑ томѹ велиши творити
медѹ ма[ло в]арено а дрѹжинꙑ много
и рч҃е ѥмѹ мꙋжь тъ
рчи тако ꙗрославѹ
д[а че медꙋ мало а дрѹжинꙑ много да къ вечерѹ въдати
и разѹмѣ ꙗрославъ ꙗко въ нощи велить сѣци сѧ
и томь вече]ре перевози сѧ ꙗрославъ съ вои на дрѹгꙑи полъ дънѣпра
и ло]дь ѿринѹша ѿ берега
и тои нощи по[идо]ша на сѣцю
и рч҃е ꙗрославъ дрѹжинѣ
знаменаите сѧ
повиваите собе ѹбрѹсꙑ головѹ
и бꙑс҃ сечи злѣ
и до свѣта победиша ст҃опълка
и бѣжѧ ст҃опълкъ въ печѣнѣгꙑ
а ꙗрослав иде кꙑѥвꙋ и сѣде на столѣ оц҃ѧ своѥго володимира
и нача воѥ своѥ дѣлити
старостамъ по і҃ грв҃нъ а смердомъ по грв҃нѣ а новъгородьчемъ по і҃ всѣм
и ѿпꙋсти ꙗ домовь всѧ
въ лѣт҃ ҂ѕ҃ ф҃ к҃ е ꙗрославъ иде къ берестию и заложена бꙑс҃ ст҃аꙗ cофиꙗ кꙑѥвѣ
въ лѣт҃ ҂ѕ҃ ф к҃ и роди сѧ володимиръ сн҃ъ ѹ ꙗрослава
въ лѣт҃ ҂ѕ҃ ф к҃ ѳ побѣди ꙗрославъ брѧчислава
въ лѣт҃ ҂ѕ҃ ф҃ л҃ ѕ знамениѥ змиѥво на нб҃си ꙗви сѧ
въ лѣт҃ ҂ѕ҃ ф҃ м҃ е заложи ꙗрославъ город҃ кꙑѥвъ и црк҃въ ст҃ꙑѧ софиꙗ
въ лѣт҃ ҂ѕ ф҃ м҃ з осщ҃на бꙑс҃ црк҃ꙑ ст҃ꙑꙗ бц҃ѧ володимиромь
въ лѣт҃ ҂ѕ҃ ф҃ н҃ володимиръ иде на ѥмь съ новгородьци сн҃ъ ꙗрославль
въ лѣт҃ ҂ѕ҃ ф҃ н҃ а володимиръ иде на грькꙑ
въ лѣт҃ ҂ѕ҃ ф҃ н҃ в погрѣбена бꙑс҃ в҃ кн҃зѧ сн҃а ст҃ославлѧ ꙗропълъ ѡльгъ и крс҃тща кости ею
въ лѣт҃ ҂ѕ҃ ф҃ н҃ г съгорѣ ст҃аꙗ софиꙗ въ сѹб҃ по заѹтрьнии въ час҃ г҃ мс҃цѧ марта въ е҃і
въ то.же лѣт҃ заложена бꙑс҃ ст҃аꙗ софиꙗ новѣгородѣ володимиромь кн҃зѣмь
въ лѣт҃ ҂ѕ҃ ф҃ н҃ и роди с҃ ст҃опълкъ
въ лѣт҃ ҂ѕ҃ ф҃ н҃ ѳ постави ꙗрославъ лариона рѹс҃на митрополит҃
въ лѣт҃ ҂ѕ҃ ф҃҃ ѯ҃ прѣстави сѧ володимиръ сн҃ъ ꙗрославль въ новѣгородѣ мс҃цѧ октѧбрѧ въ д҃
въ лѣт҃ ҂ѕ҃ ф҃ ѯ҃ в прѣстави сѧ ꙗрос҃въ
и сѣде изѧслав҃ кꙑѥвѣ на стл҃
въ лѣт҃ ҂ѕ҃ ф҃ ѯ҃ з вꙑсадиша сѹдислава ис порѹба
въ лѣт҃ ҂ѕ҃ ф҃ ѯ҃ и прѣстави сѧ игорь ꙗрославиць
въ лѣт҃ ҂ѕ҃ ф҃ ѯ҃ ѳ придоша половьци а҃ и побѣдиша всѣволода мс҃цѧ феѹрарѧ въ в҃
въ лѣт҃ ҂ѕ҃ ф҃ о҃ г почѧ всѣславъ рать дрьжѧти
и на западѣ ꙗви сѧ звѣзда велика
въ лѣт҃ ҂ѕ҃ ф҃ о҃ д приде всѣславъ и възѧ новъгородъ съ женами и съ дѣтми и колоколꙑ съима ѹ ст҃ꙑꙗ софиѥ
ѡ велика бѧше бѣда въ ч҃с тꙑи
и понекадила съима
въ лѣт҃ ҂ѕ҃ ф҃ о҃ е побѣдиша всѣслв҃а на немизѣ
томь.же лѣт҃ ꙗша и на рши
въ лѣт҃ ҂ѕ҃ ф҃ о҃ ѕ гнѣвъ бж҃и бꙑс҃
придоша половци и побѣдиша рꙋсьскѹю землю
въ то.ж҃ лѣт҃ вꙑсѣкоша кꙑꙗнѣ всѣслв҃а ис порꙋб҃
томь.ж҃ лѣт҃ побѣди ст҃ослав҃ половце ѹ снъвьска
а изѧславъ бѣж҃ въ лѧх҃
въ лѣт҃ ҂ѕ҃ ф҃ о҃ з приде изѧславъ съ лѧхꙑ
а всѣслв҃ бѣжа полотьскѹ
и погоре подолиѥ
въ то.ж҃ лѣт҃ осень мс҃цѧ октб҃ѧ въ в҃ г на ст҃го ꙗкова брт҃а гн҃ѧ въ пѧтнич҃ въ чѧс҃ ѕ҃ дн҃и опѧть приде все[славъ къ новѹгородѹ
новгородци же поставиша пълъкъ противѹ ихъ ѹ звѣринцѧ на къземли
и пособи б҃ъ глѣбѹ кн҃зю съ новгородци
о велика бѧше сѣцѧ вожѧномъ
и паде ихъ бещисльноѥ число
а самого кн҃зѧ ѿпѹстишѧ б҃а дѣлѧ
а на заѹтриѥ обрѣте сѧ крѣс҃ чс҃тнꙑи володимирь ѹ ст҃ѣи софиѥ новѣгородѣ при епс҃пѣ федоре
въ лѣт҃ ҂ѕ҃ ф҃ о҃ и роди сѧ ростислав҃
и цр҃кꙑ заложена бꙑс҃ ст҃го михаила манастꙑрь кꙑѥвѣ
въ лѣт҃ ҂ѕ҃҃ ф҃ п҃ пѣренесена бꙑс҃ бориса и глѣба съ льта вꙑшегородѹ
въ лѣт҃ ҂ѕ҃ ф҃ п҃ а заложена бꙑс҃ црк҃ꙑ печерьскаꙗ феодосомь игѹменомь
въ то.ж҃ лѣт҃ прогнаста изѧслв҃а въ лѧх҃ ст҃ослав҃ и всѣволодъ
въ лѣт҃ ҂ѕ҃ ф҃ п҃ в прѣстави сѧ федосъ игѹменъ печерьскꙑи мс҃цѧ маиꙗ въ г҃
въ лѣт҃ ҂ѕ҃ ф҃ п҃ е прѣстави сѧ феѡдоръ архепс҃пъ новгородьскꙑи
въ лѣт҃ ҂ѕ҃ ф҃ п҃ ѕ бѣжа ольгъ тъмѹтороканю и приведе половче и побѣди всѣволода на съжицѧхъ
въ тож҃ лѣт҃ бꙑс҃ сѣцѧ ѹ чьрнигова
и ѹбьѥна бꙑс҃ в҃ кн҃зѧ изѧслав҃ и борїс҃
въ лѣт҃ ҂ѕ҃ ф҃ п҃ з ѹбиша за волокомь кн҃зѧ глѣба мс҃цѧ маиꙗ въ л҃
въ тож҃ лѣт҃ ѹбиша половчи романа
въ лѣт҃ ҂ѕ҃ ф҃ ч҃ ѕ сщ҃на бꙑс҃ цр҃кꙑ ст҃го михаила
въ лѣт҃ ҂ѕ҃ ф҃ ч҃ з сщ҃на бꙑс҃ цр҃кꙑ печерьскаꙗ іѡ҃амь митрополитомь
томьж҃ лѣт҃ прѣстави сѧ
въ лѣт҃ ҂ѕ҃ ф҃ ч҃ и приведе ꙗнъка митрополита скопьцѧ
въ тож҃ лѣт҃ сщ҃на бꙑт҃ црк҃кꙑ ст҃го михаила переꙗславли
въ лѣт҃ ҂ѕ҃ ф҃ ч҃ ѳ перенесоша игумена печерьскаго федоса въ манастꙑрь ис печерѣ
въ то.ж҃ лѣт҃ прѣстави сѧ іѡ҃ скопечь митрополит҃
въ лѣт҃ ҂ѕ҃ х҃ наиде рана на полочѧнꙑ ꙗко нѣкако бѧше ходити ѹличѧмъ
да аще кто из ꙑстьбꙑ вꙑлезеть напрасно ѹбьѥнъ бꙑваше невидимо
въ лѣт҃ ҂ѕ҃ х҃ а прѣстави сѧ всѣволодъ
и сѣде ст҃ополкъ кꙑѥвѣ
въ т҃же лѣт҃ побѣдиша половчи ст҃опълка и мьстислав҃ на трьполи
въ лѣт҃ ҂ѕ҃ х҃ г иде ст҃опълкъ и володимиръ на дв҃да смольньскѹ и вдаша дв҃дѹ новъгородъ
въ тож҃ лѣт҃ придоша въ рѹсь прѹзи авгус҃ въ к҃ и
въ лѣт҃ ҂ѕ҃ х҃ е слепленъ бꙑс҃ василко
въ лѣт҃ ҂ѕ҃ х҃ ѳ прѣстави сѧ всѣслав҃ полочьскꙑи кн҃зь
въ лѣт҃ ҂ѕ҃ х҃ а идоша всѧ брат҃ꙗ рѹсьскꙑꙗ землѧ на половьцѣ на сѹтѣнь и побѣдиша ꙗ и кн҃зѧ ихъ имѣниѥ заꙗша
семь.же лѣт҃ побѣдиша ꙗрослава моръдва муромѣ
въ то.же лѣт҃ заложиша цр҃ковь бл҃говѣщениѥ мьстислав҃ кн҃зь на городищи
въ лѣт҃ ҂ѕ҃ х в҃і приде никифоръ митрополитъ сѹрьскꙑи
въ лѣт҃ ҂ѕ҃ х҃ г҃і поставлени бꙑша еис҃пи лазорь мина амфилохии
томьж҃ лѣт҃ идоша въ ладогѹ на воинѹ и погорѣша хороми ѿ рѹчиꙗ мимо славьно до ст҃го илиѥ
въ лѣт҃ ҂ѕ҃ х҃ д҃і избиша половьче на дѹнаи
въ тож҃ лѣт҃ постриже сѧ ст҃оша кн҃зь сн҃ъ дв҃двъ цьрнїговѣ тьсть всѣволожь
въ лѣт҃ ҂ѕ҃ х҃ е҃і трѧсе сѧ землѧ въ е҃ феврарѧ
въ лѣт҃ ҂ѕ҃ х҃ ѕ҃і прѣстави сѧ архїепс҃пъ новъгородьскꙑи никита мс҃цѧ генварѧ въ л҃
а на веснѹ почѧшѧ пьсати ст҃ѹю софию стѧжѧниѥмь ст҃го влд҃кꙑ
въ лѣт҃ ҂ѕ҃ х҃ з҃і бꙑс҃ вода велика въ дьнѣпри и въ деснѣ и въ припетѣ
и концѧша трьпезницю печерьскаго манастꙑрѧ
въ тож҃ лѣт҃ заложена бꙑс҃ цр҃кꙑ кн҃змь ст҃опълкомь кꙑевѣ
въ лѣт҃ ҂ѕ҃ х҃ и҃і приде архепс҃пъ іѡ҃а въ новъновъгородъ мс҃цѧ декб҃ѧ въ к҃
въ лѣт҃ ҂ѕ҃ х҃ ѳ҃і иде ст҃опълкъ володимиръ дв҃дъ и всѧ землѧ просто рѹс҃скаꙗ на половьце и побѣдиша ꙗ и възѧшѧ дѣти ихъ и городъ по дънови сѹртовъ и шарѹкань
тъгда же погорѣ подолье кꙑѥвѣ и цьрниговъ и смолньскъ и новъгородъ
томьже лѣт҃ прѣстави сѧ і҃ѡ епс҃пъ черниговьскꙑи
томьж҃ лѣт҃ ходи мьстислав҃ на очелѹ
въ лѣт҃ ҂ѕ҃ х҃ к҃ а ходи ꙗрослав҃ на ꙗтвѧгꙑ сн҃ъ ст҃опълчь и пришьдъ съ воиинꙑ поꙗ дъчерь мьстиславлю
томьж҃ лѣт҃ прѣстави сѧ ст҃опълкъ
а володимиръ сѣдѣ на столѣ кꙑѥвѣ
въ се.же лѣт҃ прѣстави сѧ дв҃дъ игоревиць
семь.ж҃ лѣт҃ побѣди мьстислав҃ на борѹ чюдь
въ тож҃ лѣт҃ заложена бꙑс҃ цр҃кꙑ новегородѣ ст҃го николꙑ
въ тож҃ лѣт҃ погорѣ онъ полъ на сеи.же сторонѣ городъ кромьнꙑи
ѿ лѹкинъ пож҃ръ
въ лѣт҃ ҂ѕ҃ х҃ к҃ в прѣстави сѧ ст҃ослав҃ переѧславли
въ тож҃ лѣт҃ поставиша фектиста епс҃па чьрнигов[у
въ лѣт҃ ҂ѕ҃ х҃ к҃ г съвъкѹпиша сѧ брат҃ꙗ вꙑшегородѣ володимиръ ольгъ дв҃дъ и в[сѧ рѹсьскаꙗ землꙗ и ост҃иша црк҃вь камꙗнѹ маиꙗ въ а҃ а въ в҃ перенесоша бориса и глѣба индикта въ и҃
въ тож҃ лѣт҃ бꙑс҃ знамениѥ въ с[олнци ꙗкоже погꙑбе
а на осень прѣстави сѧ ольгъ сн҃ъ ст҃ославл[ь авгꙋс҃ въ а҃
а новѣгородѣ измьроша конѧ всѧ ѹ мьстислава и ѹ дрѹжинꙑ ѥго
том҃же лѣт҃ заложи воигость црк҃вь ст҃го федора тирона априлѧ въ к҃ и
въ лѣт҃ ҂ѕ҃ х҃ к҃ д иде мьстиславъ на чюдь с новгородьци
и възѧ медвѣжю головѹ на м҃ стх҃ъ
въ т҃ож лѣт҃ мьстиславъ заложи новъгородъ болии пьрваго
том҃же лѣт҃ павьлъ посадникъ ладожьскꙑи заложи ладогѹ городъ камѧнъ
въ лѣт҃ ҂ѕ҃ х҃ к҃ е иде мьстиславъ кꙑѥвѹ на столъ из новагорода марта въ з҃і
а сн҃ъ посади новѣгородѣ всѣволода на столѣ
въ т҃же лѣт҃ бꙑс҃ знамениѥ новѣгородѣ въ ст҃ѣи софии ѿ грома мс҃цѧ маиꙗ въ д҃і въ час҃ і҃ вечерню поющимъ
ѥдинъ ѿ дьꙗкъ зараженъ бꙑс҃ ѿ грома а клиросъ вьсь съ людьми падоша ници нъ живи бꙑша
а на вечеръ бꙑс҃ знамениѥ въ лѹнѣ
въ тож҃ лѣт҃ игуменъ антонъ заложи црк҃вь камѧнѹ ст҃ꙑꙗ бц҃ѧ манастꙑрь
въ се.ж҃ лѣт҃ прѣстави сѧ добрꙑна посадникъ новгородьскꙑи декб҃ѧ въ ѕ҃
въ лѣт҃ ҂ѕ҃ х҃ к҃ ѕ прѣстави сѧ дъмитръ зивидиць посадникъ новъгородьскꙑи иѹлѧ въ ѳ҃ посадникъ новъгородьскꙑи посадницѧвъ з҃ мс҃ць одинѹ
томьж҃ лѣт҃ приведе володимиръ съ мьстиславомь всѧ боѧрꙑ новгородьскꙑꙗ кꙑѥвѹ и заводи ꙗ къ чс҃тьномѹ хс҃ѹ
и пѹсти ꙗ домовь а инꙑꙗ ѹ себе остави
и разгнѣва сѧ на тꙑ оже то грабили даньслава и ноздрьчю и на сочьскаго на ставра
и затоци ꙗ всѧ
въ лѣт҃ ҂ѕ҃ х҃ к҃ з заложи кюрьꙗкъ игѹменъ и кн҃зь всѣволодъ црк҃вь камѧнѹ манастꙑрь ст҃го георгиꙗ новѣгородѣ
въ тоже лѣт҃ прѣстави сѧ къснѧтинъ мосѣовиць посадникъ
томьж҃ лѣт҃ съвѣршена бꙑс҃ чрк҃ꙑ антонова ст҃аꙗ бц҃ѧ новѣгородѣ
въ лѣт҃ ҂ѕ҃ х҃ к҃ и приде борисъ посадницитъ въ новъгородъ
въ лѣт҃ ҂ѕ҃ х҃ л҃ прѣстави сѧ мьстиславлѧꙗ хрьстина
томьж҃ лѣт҃ ожени сѧ мьстиславъ кꙑѥвѣ
поѧ дмитровьнѹ новѣгородѣ завидицѧ
въ лѣт҃ ҂ѕ҃ х҃ л҃ а ожени сѧ всѣволодъ сн҃ъ мьстиставль новѣгородѣ
въ тож҃ лѣт҃ паде сѧ црк҃ꙑ ст҃го михаила переѧславли
а на веснѹ ходи всѣволодъ съ новгородьци на ѥмь въ вѣликоѥ говениѥ и побѣди ꙗ
нъ лютъ бѧше пѹть оже кѹплѧхѹ по ногатѣ хлѣбъ
въ лѣт҃ ҂ѕ҃ х҃ л҃ в мс҃цѧ авгѹс҃ въ а҃і дн҃ь передъ вечернею почѧ ѹбꙑвати слнц҃ѧ
и погꙑбе всѣ
о великъ страхъ и тьма бꙑс҃
и звѣздꙑ бꙑша и мс҃ць
и пакꙑ начѧ прибꙑвати и въ бързѣ напълни сѧ
и ради бꙑша вси по градѹ
въ лѣт҃ ҂ѕ҃ х҃ л҃ г престави сѧ володимиръ великꙑи кꙑѥвѣ сн҃ъ всѣволожь
а сн҃а ѥго мьстислава посадиша на столѣ оц҃и
въ тож҃ лѣт҃ бѧше бѹрѧ велїка съ громомь и градомь
и хоромꙑ раздьра и съ божниць вълнꙑ раздьра
стада скотинꙑ истопи въ волховѣ а дрѹгꙑꙗ одва переимаша живꙑ
томьж҃ лѣт҃ испьсаша божницю антоновѹ
въ тож҃ лѣт҃ посадиша на столѣ всѣволода новгород҃
въ лѣт҃ ҂ѕ҃ х҃ л҃ д ходи всѣволодъ къ оц҃ю кꙑѥвѹ
и приде опѧть новѹгородѹ на столъ мс҃цѧ феврарѧ въ к҃ и
въ тож҃ лѣт҃ въдаша посадницъство мирославѹ гюрѧтиницю
въ лѣт҃ ҂ѕ҃ х҃ л҃ е заложи црк҃вь камѧнѹ ст҃го іѡ҃а всѣволодъ новѣгородѣ на петрѧтинѣ дворѣ въ имѧ сн҃а своего
въ тож҃ лѣт҃ паде метꙑль гѹстъ по земли и по водѣ и по хоромомъ по в҃ нощи а по д҃ дн҃и
томьж҃ лѣт҃ обложи трьпезницю камѧнѹ антонъ игуменъ новегородѣ
томьж҃ лѣт҃ вода бѧше велика въ волховѣ
а снѣгъ лежа до ꙗковлѧ дн҃и
а на осень ѹби морозъ вьрьшь всю и озимицѣ
и бꙑ голодъ и цересъ зимѹ
ръжи осминка по полугрв҃нѣ
въ лѣт҃ ҂ѕ҃ х҃ л҃ ѕ прѣстѣстави сѧ игѹменъ кюрьꙗкъ ст҃ого георгиꙗ
томьж҃ лѣт҃ прѣстави сѧ іѡ҃а сн҃ъ всѣволожь вънѹкъ мьстиславль априлѧ въ ѕ҃і
въ тож҃ лѣт҃ въдаша посадницьство новѣгородѣ завидѹ дмитровицю
въ се.же лѣт҃ лютѣ бѧше
осминъка ръжи по грв҃нѣ бѧше
и ꙗдѧху люди листъ липовъ корѹ березовѹ
инии молиць истълъкше мѧтѹце съ пелъми и съ соломою
инии ѹшь мъхъ конинѹ
и тако дрѹгꙑмъ падъшимъ ѿ глада трѹпиѥ по ѹлицѧмъ и по търгѹ и по путьмъ и всюдѹ
наꙗша наимитꙑ возити мьртвьцѧ из города
а смородъмь нелга вꙑлести
тѹга бѣда на всѣхъ
оц҃ь и мт҃и чадо своѥ въсажаше въ лодью даромь гостьмъ
и тако по грѣхомъ нашимъ погꙑбе землѧ наша
въ сеж҃ лѣт҃ вода бѧше велика въ волхове и хоромъ много сноси
и кнз҃ь полотьскꙑи ѹмре борисъ всеславиць
и завидъ посадникъ новгородьскꙑи ѹмре дъмитровиць
въ лѣт҃ ҂ѕ҃ х҃ л҃ з въниде ис кꙑѥва данилъ посадницитъ новѹгороду
въ лѣт҃ ҂ѕ҃ х҃ л҃ и иде всѣволодъ съ новгородьци на чюдь зимѣ въ говениѥ
и самꙑ исеце а хоромꙑ пожьже а женꙑ и дети приведе домовь
въ тож҃ лѣт҃ ходи кꙑѥвѹ къ оц҃ю
въ тож҃ лѣт҃ коньцѧ црк҃вь ст҃го і҃ѡ
и сами истопоша и товаръ
а дрѹзии вꙑлезоша нъ нази
а из дони придоша сторови
въ се.ж҃ лѣт҃ ѿвьрже сѧ архепс҃пъ і҃ѡ новагорода
и поставиша архепс҃па нифонта мѹжа ст҃а и зѣло боꙗщѧ сѧ ба҃
и приде новѹгородѹ мс҃цѧ генъ҃врѧ в а҃ дн҃ь на ст҃го васильꙗ на обедьнюю
а петрилѹ даша посаднїцатъ новѹгородѹ
въ лѣт҃ ҂ѕ҃ х҃ л҃ ѳ бꙑс҃ знамениѥ въ слнц҃и въ вечернюю марта въ л҃
томьже лѣт҃ на зимѹ иде всѣволодъ на зимѹ на чюдь
и створи сѧ пакость велика
много добрꙑхъ мужь избиша въ клинѣ новъгородьць мс҃цѧ генъварѧ въ к҃ г въ сѹботѹ
тъгда же антона игѹменомь нифонтъ архепс҃пъ постави
въ лѣт҃ ҂ѕ҃ х҃ м҃ прѣстави сѧ мьстиславъ кꙑѥвѣ володимириць апрл҃ꙗ въ д҃і
а ꙗропълкъ седе на столѣ брат҃ мьстиславль
въ се.ж҃ лѣт҃ ходи всѣволодъ въ рѹсь переꙗславлю повелениѥмь ꙗропълцемъ а целовавъ крс҃тъ къ новгородцемъ ꙗко
хоцю ѹ васъ ѹмерети
и рч҃е гюрги и андрѣи
се ꙗропълкъ брат҃ наю по смр҃ти своѥи хощеть дати кꙑѥвъ всеволодѹ братанѹ своѥму
и вꙑгониста и ис переꙗславлѧ
и приде опѧть новѹгородѹ
и бꙑс҃ въстань велика въ людьхъ
и придоша пльсковици и ладожане новѹгородѹ
и вꙑгониша кн҃зѧ всѣволода из города
и пакꙑ съдѹмавъше въспѧтиша и ѹстьꙗхъ
а мирославѹ даша посадьницѧти въ пльскове а рагѹилови въ городѣ
въ лѣт҃ ҂ѕ҃ х҃ м҃ а бꙑс҃ знаменїѥ въ слн҃ци прѣдъ вечернею
и томьже лѣт҃ обновиша мостъ цересъ волхово рѹшивъше
и црк҃ви сърѹбиша в҃ деревѧнѣ на търговищи стѹ҃ю бц҃ю и ст҃ого георгиꙗ при кнз҃и всеволодѣ
томьж҃ лѣт҃ на зимѹ иде вьсеволодъ съ новгородьци на чюдь
и възѧ городъ гюргевъ на памѧт҃ ст҃го никифора феврар҃ въ ѳ҃ дн҃ь
въ лѣт҃ ҂ѕ҃ х҃ м҃ в почаша мълъвити о сѹжьдальстѣи воинѣ новъгородци
и ꙋбиша мѹжь свои и съвьргоша и съ моста въ сѹботѹ пѧнтикостьнѹю
томьж҃ лѣт҃ погорѣ търговꙑи полъ ѿ рѹчьꙗ плътьницьнаго до концѧ хълма ꙗкоже и преже бѧше погорѣлъ
а црк҃вии цс҃тьнꙑхъ і҃ съгорѣ авгѹс҃ въ д҃
томьже лѣт҃ ходи всѣволодъ съ новгородьци хотѧ брат҃ своего посадити сѹждали
и воротиша сѧ на дѹбнѣ опѧть
и на томьже пѹти отѧша посадницьство ѹ петрила и даша иванкѹ павловицю
а изѧславъ иде кꙑѥвѹ
и раздьра сѧ всѧ землѧ рѹсьскаꙗ
томьж҃ лѣт҃ рѹбоша новгородць за моремь въ дони
и иде исаиꙗ игѹменъ съломь кꙑѥвѹ
приде опѧть съ митрополитомь михаиломь новѹгородѹ декѧбрѧ въ ѳ҃
в тож҃ лѣт҃ на зимѹ иде всѣволодъ на сѹждаль ратью и вьсѧ новгородьскаꙗ область мс҃цѧ декаб҃ѧ въ л҃ а
и сташа дн҃ьѥ зли мразъ вьꙗлицѧ
страшно зѣло
и биша сѧ на ждани горѣ
и много сѧ зла створи
и ѹбиша посадника новгородьскаго иванка мѹжа храбра зѣло мс҃цѧ генъварѧ въ в҃ ѕ и петрила микꙋлъцицѧ и много добрꙑхъ мѹж҃
а сѹждальць боле
и створше миръ придоша опѧть
и пѹстиша митрополита кꙑѥвѹ мс҃цѧ феꙋррѧ въ і҃ въ мѧс҃пѹс҃ю нед҃
а на сѹждаль идуце не пѹстиша ѥго
а онъ мълвлѧше имъ
не ходите
мене б҃ъ послушаѥть
и пришьдъше даша посадницьство мирославѹ гюрѧтиницю
въ лѣт҃ ҂ѕ҃ х҃ м҃ г ходи мирославъ посадникъ из новагорода мїритъ кꙑꙗнъ съ церниговьци
и приде не ѹспевъ ництоже
сильно бо възмѧла сѧ всѧ землѧ рѹс҃скаꙗ
ꙗропълкъ к собе зваше новъгородьце а церниговьскꙑи кн҃зь к собе
и биша сѧ
и поможе б҃ъ олговицю съ церниговчи
и многꙑ кꙑꙗнꙑ исеце а дрѹгꙑꙗ изма рѹками
и не то бѧше зло нъ боле почѧста копити вои и половче и всѣ
въ то.же лѣт҃ заложи црк҃вь камѧнѹ ст҃ꙑꙗ бц҃ѧ на търговищи всѣволодъ новегородѣ съ архепс҃пъмь нифонтомь
томьж҃ лѣт҃ ирожнетъ заложи црк҃вь ст҃го николꙑ на ꙗколи ѹлици
въ тож҃ лѣт҃ на зимѹ иде въ рѹсь архепс҃пъ нифонтъ съ лѹчьшими мѹжи
и заста кꙑѧнꙑ съ церниговьци стоꙗце противѹ собе и множьство вои
и бж҃иѥю волею съмириша сѧ
а мирославъ прѣстави сѧ до влд҃кꙑ генуарѧ въ к҃ и
а епс҃пъ приде феуррѧ въ д҃
а посадницьство даша костѧнтинѹ микѹлъцицю новегородѣ
въ лѣт҃ ҂ѕ҃ х҃ м҃ д индикта лѣт҃ д҃і новгородьци призваша пльсковиче и ладожанꙑ и сдѹмаша ꙗко изгонити кнз҃ѧ своѥго всѣволода и въсадиша въ епс҃пль дворъ съ женою и съ дѣтьми и съ тꙑцею мс҃цѧ маиꙗ въ к҃ и
и стражьѥ стрежахѹ дн҃ь и нощь съ орѹжиѥмь
л҃ мѹжь на дн҃ь
и сѣде в҃ мс҃цѧ
и пѹстиша из города июлѧ въ е҃і
а володимира сн҃а ѥго приꙗша
а се винꙑ ѥго творѧхѹ
а҃ не блюдеть смердъ
в҃ чемѹ хотелъ ѥси сести переѧславли
г.҃е ехалъ ѥси съ пълку переди всѣхъ
а на то много
на початꙑи велевъ нꙑ рч҃е къ всѣволодѹ пристѹпити а пакꙑ ѿстꙋпити велить
не пѹстиша ѥго донелѣже инъ кн҃зь приде
тъгда же съгорѣ црк҃ꙑ стг҃о въскр҃сениѧ манастꙑрь
въ тож҃ лѣт҃ приде новѹгородѹ кнз҃ь ст҃ославъ олговиць ис цернигова ѿ брат҃ всеволодка мс҃цѧ июлѧ въ ѳ҃і преж҃ д҃і каланда авгѹс҃ въ нед҃ на сборъ ст҃ꙑꙗ еѹфимие въ г҃ час҃ дн҃е а лѹн҃ нбс҃нѣи въ ѳ҃і дн҃ь
томъже лѣт҃ наставъшю индикта е҃і ѹбиша гюргѧ жирославицѧ и съ моста съвѣргоша мс҃цѧ септѧбрѧ
въ тож҃ лѣт҃ ст҃ша црк҃вь ст҃го николꙑ великꙑмь сщ҃ниѥмь въ е҃ декѧбрѧ
въ тож҃ лѣт҃ ожени сѧ ст҃ославъ олговиць новегородѣ
и вѣньцѧ сѧ своими попꙑ ѹ ст҃го николꙑ
а нифон[тъ ѥ]го не вѣньцѧ
ни попомъ на сватбѹ ни церенцемъ дас҃ гл҃ѧ
не достоить ѥꙗ поꙗти
въ тож҃ лѣт҃ стрѣлиша кнз҃ѧ млс҃тьници всѣволожи
нъ живъ бꙑс҃
въ лѣт҃ ҂ѕ҃ х҃ м҃ е настанѹщю въ з҃ марта индикта лѣт҃ е҃і бѣжѧ костѧнтинъ посадникъ къ всѣволодѹ и инѣхъ добрꙑхъ мѹжь нѣколико
и въдаша посадницити ꙗкѹнѹ мїрославицю новѣгородѣ
въ тож҃ лѣт҃ приде кн҃зь мьстиславиць всѣволодъ пльсковѹ хотѧ сѣсти опѧть на столе своѥмь новѣгородѣ позванъ отаи новгородьскꙑми и пльсковьскꙑмї мѹж҃ приѧтели ѥго
поиди кнѧж҃
хотѧть тебе опѧть
и ꙗко ѹслꙑшано бꙑс҃ се ꙗко всѣволодъ пльсковѣ съ брат҃мь ст҃опълкомь и мѧтежь бꙑс҃ великъ новегородѣ
не въсхотѣша людьѥ всѣволода
и побѣгоша дрѹзии къ всѣволодѹ пльсковѹ
и възѧша на разграблениѥ домꙑ ихъ къснѧтинъ нѣжѧтїнъ и инѣхъ много
и ѥще же ищюще то кто всеволодо приꙗтель боꙗръ тъ имаша на нихъ нѣ съ полѹторꙑ тꙑсѧце грив҃нъ
и даша кѹпцемъ крѹтити сѧ на воинѹ
нъ сѧгоша и невиноватꙑхъ
потомь ж҃ ст҃ославъ олговиць съвъкѹпи всю землю новгородьскѹю и брата своѥго приведе глѣбъка
кѹрѧнꙑ съ половьци идоша на пльсковъ прогонитъ всѣволода
и не покориша сѧ пльсковици имъ ни вꙑгнаша кн҃зѧ ѿ себе нъ бѧхѹть сѧ ѹстерегли
засекли засекли осекꙑ всѣ
и съдѹмавъше кн҃зь и люд҃е на пѹти въспѧтиша сѧ на дѹбровьнѣ и ѥще рекъше
не проливаиме кръви съ своею братьѥю
нѣгли б҃ъ ѹправить своимь промꙑсломь
тъгда же прѣстави сѧ кнз҃ь всѣволодъ мьстиславиць пльсковѣ
и ꙗша сѧ пльсковици по брат҃ ѥго ст҃опълка
и не бе мира съ ними ни съ сѹжьдальци ни съ смольнѧнꙑ ни съ полоцѧнꙑ ни съ кꙑꙗнꙑ
и стоꙗ всѣ лѣт҃ осмьнъка великаꙗ по з҃ резан҃
въ лѣт҃ ҂ѕ҃ х҃ м҃ ѕ мс҃цѧ марта въ ѳ҃ дн҃ь на м҃ ст҃хъ бꙑс҃ громъ велии ꙗко слꙑшахомъ чс҃то въ истьбѣ сѣдѧще
въ тож҃ лѣт҃ вꙑгнаша кнз҃ѧ ст҃ослава сн҃а ольгова из новагорода мс҃цѧ априлѧ з҃і въ нед҃ г҃ п пас҃ сѣдевъша в҃ лѣт҃ бес трии мс҃ць
томьж҃ лѣт҃ слаша сѧ по гюргѧ володимирицѧ сѹждалю
а въ к҃ г тг҃о мс҃цѧ пополошиша сѧ людьѥ
сългаша бо ꙗко ст҃опълкъ ѹ города съ пльсковици
и вꙑсѹша сѧ всь городъ къ сильнищю
и не бꙑ ничтоже
а ст҃ославлюю приꙗша новѣгородѣ съ лѹчьшими мѹжи
а самого ст҃ослава ꙗша на пѹти смолнѧне
и стрѣжахѹть ѥго на смѧдинѣ въ манастꙑри ꙗкоже и женѹ ѥго новегородѣ ѹ ст҃оѥ варварꙑ въ манастꙑри жидѹще оправꙑ ꙗропълкѹ съ всѣволодкомь
въ тож҃ лѣт҃ въниде кнѧзь ꙗрославъ сн҃ъ гюргевъ вънѹкъ володимирь и сѹждѧлѧ новꙋгородѹ на столъ маиꙗ въ і҃
и съ пльсковици съмириша сѧ
въ тоже лѣт҃ кнз҃ь кꙑѥвьскꙑи ꙗропълкъ
и седѣ на столѣ брат҃ ѥго вѧчеславъ
въ лѣт҃ ҂ѕ҃ х҃ м҃ з приде гюрги кн҃зь и сѹждалѧ смольньску и зваше новгородьце на кꙑевъ на всѣволодка
и не послѹшаша ѥго
и тъгда бѣжа ростиславъ смольньскѹ къ оц҃ю из новагорода септ҃брѧ а҃ сѣдѣвъ въ новѣгородѣ и҃ лѣт и д҃ мс҃цѣ
и разгнѣва сѧ гюрги
идѧ опѧт҃ сѹждалю възѧ новꙑи търгъ
и послаша сѧ новгородци кꙑевѹ по ст҃ослв҃а по олговицѧ заходивъше ротѣ
и бѣ мѧтежь новѣгородѣ
а ст҃ослав҃ дълго не бѧше
въ тож҃ лѣт҃ въниде кнз҃ь ст҃ослав҃ олговиць новѹгородѹ
и сѣдѣ на столѣ мс҃цѧ декб҃ѧ въ к҃ е
въ лѣт҃ ҂ѕ҃ х҃ м҃ и въ к҃ марта бꙑс҃ знамениѥ въ слн҃чи
и толико оста ѥго ꙗкоже бꙑваѥть мс҃ць д҃ дн҃ии
и пакꙑ до захода напълни сѧ
въ тож҃ лѣт҃ потоциша кꙑѥвѹ къ всѣволодѹ къснѧтина микѹлъцицѧ и пакꙑ по немь инѣхъ мѹж҃ ѕ҃ оковавъше полюда къснѧтиницѧ дьмьꙗна инѣхъ колико
въ лѣт҃ ҂ѕ҃ х҃ м҃ ѳ април҃ въ а҃ бꙑс҃ знамениѥ на нб҃си дивьно велми ѕ҃ крѹговъ г҃ около слн҃цѧ а кроме слнц҃ѧ дрѹгꙑꙗ г҃ великꙑ и стоꙗ близъ не весь дн҃ь
въ тож҃ лѣт҃ придоша ис кꙑѥва ѿ всѣволода по брат҃ ст҃ослав҃ вести кꙑѥ
а сн҃а моѥго рч҃е приимите собе кнз҃ѧ
и ꙗко послаша епс҃па по сн҃а ѥго и много лепьшихъ людии а ст҃ослав҃ реша
а тꙑ пожиди брат҃
то ж҃ поидеши
онъ же ѹбоꙗвъ сѧ новгородьць чи прѣльстивъше мѧ имѹть и бежа отаи въ ноць
ꙗкѹнъ съ нимь бежа
и ꙗкѹна ꙗша на плисѣ
и приведъше и семо съ брат҃мь его прокопьѥю малꙑ не до смерти обнаживъше ꙗко мт҃и роділа и съверша и съ моста
нъ б҃ъ избави
прибрьде къ бѣрегѹ
и боле ѥго не биша
нъ възѧша ѹ него ҂а҃ грв҃нъ а ѹ брт҃а ѥго р҃ грвн҃ъ
такоже и ѹ инѣхъ имаша
и затоциша ꙗкѹна въ чюдь съ братомь оковавъше и рѹцѣ къ шьи
и последь приведе ꙗ къ собе гюрги и женꙑ ѥꙗ из новагорода
и ѹ себе ꙗ дьржаше въ млс҃ти
и разгнѣва сѧ всеволодъ и приꙗ слꙑ всѧ и епс҃па и гость
и сѣдѣша новгородци бес кнѧзѧ ѳ҃ мс҃ць
и призваша и сѹждалѧ сѹдилѹ нежату страшка оже бѣхѹ бѣжали из новагорода ст҃ослав҃ дѣлѧ и ꙗкѹна
и даша посадницьство сѹдилѹ новѣгородѣ
и послаша по гюргѧ по кнз҃ѧ сѹждалю
и не иде
нъ посла сн҃ъ свои ростислав҃ оже тои преж҃ бꙑлъ
въ тож҃ лѣт҃ въниде ростислав҃ гюргевиць новѹгородѹ на стол мс҃цѧ ноꙗбрѧ въ к҃ ѕ
въ лѣт҃ ҂ѕ҃ х҃ н҃ епс҃пъ и кѹпьце и слꙑ новгородьскꙑꙗ не пѹщахѹ из рѹси
и они не хотѧхѹ иного кн҃зѧ развѣ ст҃опълка
и въда имъ ст҃опълка и своѥю рѹкѹ въротивъ сѧ гюрги оже пѹстилъ сн҃ъ свои новѹгородѹ
и ѹслꙑшаша новѣгородѣ ꙗко ст҃опълкъ идеть къ нимъ съ всѣми людьми ихъ и ꙗша ростислав҃ и въсадиша въ епс҃пль дворъ сѣдѣвъша д҃ мс҃ці
въ тож҃ лѣт҃ въниде ст҃опълкъ новѹгородѹ ѳ҃і април҃
и пѹстїша ростислав҃ къ оц҃ю
въ тож҃ лѣт҃ приходиша ѣмь и воѥваша область новгородьскѹю
избиша ꙗ ладожане у҃ и не пустиша ни мѹж҃
въ тож҃ лѣт҃ приходи свьискеи кнз҃ь съ епс҃помь въ ѯ҃ шнекъ на гость иже и заморьꙗ шли въ г҃ лодьꙗхъ
и биша сѧ
не ѹспеша ничтоже
и ѿлѹчиша ихъ г҃ лодьѥ
избїша ихъ полѹтора ста
въ лѣт҃ ҂ѕ҃ х҃ н҃ а стоꙗше всѧ осенина дъждева ѿ гж҃ина дн҃и до корочюна
тепло дъжгь
и бꙑ вода велика вельми въ волхове и всюде
сено и дръва разнесе
озеро морози въ нощь
и растьрза вѣтръ и вънесе въ волхово и поломи мостъ
д҃ городнѣ отинѹдь бе знатбе занесе
въ тож҃ лѣт҃ ожени сѧ ст҃опълкъ новѣгородѣ
приведе женѹ из моравꙑ межи ржс҃твомь и крщ҃ниѥмь
въ тож҃ лѣт҃ ходиша корела на ѥмь
и ѿбѣжаша в҃ лоиву бити
въ лѣт҃ ҂ѕ҃ х҃ н҃ в дѣлаша мостъ вьсь цересъ волхово по стороне ветхаго новъ вьсь
въ тож҃ лѣт҃ погоре хълмъ вьсь и црк҃ꙑ ст҃го ильѥ
въ тож҃ лѣт҃ испьсаша чс҃тно притворꙑ всѧ въ ст҃ѣи софии новѣгородѣ архиепс҃пъ нифонтъ
тъгда ж҃ даша посадницьство нежатѣ твьрдѧтицю
въ тож҃ лѣт҃ съвѣршиша црк҃вь камѧнѹ ст҃ѣи бц҃и на търговищи новегородѣ
въ тож҃ лѣт҃ постави мѧ поп҃мь архепс҃пъ ст҃ꙑи нифонтъ
въ лѣт҃ ҂ѕ҃ х҃ н҃ г стоꙗста в҃ нед҃ пълне ꙗко искрѧ гѹце теплѣ велми переже жатвꙑ
потомь наиде дъжгь ꙗко не видехомъ ꙗсна дн҃и ни до зимꙑ
и много бꙑ ѹимѣ житъ и сѣна не ѹдѣлаша
а вода бꙑ больши третьꙗго лѣт҃ на тѹ осень
а на зимѹ не бꙑс҃ снѣга велика ни ꙗсна дн҃и и до марта
въ тож҃ лѣт҃ ѹтопоста в҃ поп҃
и не да епс҃пъ надъ нима пѣти
въ тож҃ лѣт҃ заложиша црк҃вь камѧну на смѧдинѣ борис҃ и глѣб҃ смольньс҃
томьж҃ лѣт҃ ходиша всѧ рѹс҃ска землѧ на галиць и много попѹстиша облас҃ ихъ а города не възѧша ни одїного и воротиша сѧ
ходиша же и из новагорода помочьѥ кꙑꙗномъ съ воѥводою неревиномь и воротиша сѧ съ любъвью
въ лѣт҃ ҂ѕ҃ х҃ н҃ д прѣстави с҃ въ рѹс҃ всѣволодъ мс҃цѧ июлѧ
и сѣдѣ на столѣ ѥго брат҃ игорь
и сѣдѣ в҃ нед҃
и негодовахѹть ѥго люд҃ьѥ и въздаша вѣсть къ изѧславѹ мьстислав҃чю переꙗславлю
и приде съ вои и биша сѧ
и поможе б҃ъ изѧслав҃
и сѣде изѧслав҃ на стол҃
и игорѧ самого ꙗша е҃ дн҃ь по побоищ[ї и порѹбиша и
а на осень вꙑмоли сѧ постричь сѧ
и постриже сѧ
тъгда же даша посадницьство костѧнтинѹ микѹлъцицю и ѹ нѣжатѣ отьмъше
томьж҃ лѣт҃ съдѣлаша д҃ цркв҃и ст҃ѹю мч҃ен[ї бориса и глѣба в[ъ грд҃ѣ стг҃о пр[р҃к ильѥ и ст҃ѹю апс҃лѹ петра и павла на хълмѣ и ст҃ѹю безмздьникѹ козмѹ и дамиꙗна
въ лѣт҃ ҂ѕ҃ х҃ н҃ е на осень ходи ст҃опълкъ съ всѣю областию новъгородьскою на гюргѧ хотѧ на сѹждаль
и воротиша сѧ на новемь търгѹ распѹтьꙗ дѣлѧ
томьж҃ лѣт҃ прѣстави сѧ зимѣ костѧнтинъ посадникъ
и даша сѹдїлови иванковицю опѧть
тъгда ж҃ ѹмре онтонъ игѹменъ
въ тож҃ лѣт҃ вдаша игѹменьство андреѥви по онтонѣ
томьж҃ лѣт҃ ѹбиша игорѧ кнз҃ѧ олговицѧ кꙑѧнѣ
въ лѣт҃ ҂ѕ҃ х҃ н҃ ѕ бꙑс҃ дъжгь съ градомь июнѧ въ к҃ з в нед҃
и зажьже гром҃ црк҃вь ст҃ꙑꙗ бц҃ѧ въ звериньци манастꙑрь
въ тоже лѣт҃ ходи архепс҃пъ нифонтъ сѹждалю мира дѣлѧ къ гюргеви
и приꙗтъ и съ любъвью гюрги и црк҃вь ст҃и ст҃ѣи бц҃и великꙑмь сщн҃иемь и новотържьцѣ всѣ вꙑправи и гость всь цѣлъ и посла съ цьстию новѹгородѹ
нъ мира не дас҃
тоиж҃ осени присла и]зѧслав҃ ис кꙑѥва сн҃а своѥго ꙗрослав҃ и приꙗша новгородьци
а ст҃опълка вꙑведе злобꙑ ѥго ради
и дасть ѥмѹ володимирь
тоиж҃ зимѣ приде изѧслав҃ новѹгородѹ сн҃ъ мьстиславль ис кꙑѥва
иде на гюргѧ ростовѹ съ новгородьци
и мъного воѥваша люд҃ѥ гюргево
и по волзѣ възѧша ѕ҃ городъкъ
оли до ꙗрославлѧ попѹстиша
а головъ възѧшѧ ҂з҃
и воротиша сѧ роспѹтиꙗ дѣлѧ
въ лѣт҃ ҂ѕ҃ х҃ н҃ з иде архепс҃пъ новъгородьскꙑи нифонтъ въ рѹс҃ позванъ изѧславомь и климомь митрополитомь
ставилъ бо ѥго бѧше изѧслав҃ съ епс҃пꙑ рѹс҃скꙑꙗ области не славъ цс҃рюград҃
а нифонтъ тако мълвлѧше
не достоинѣ ѥсть сталъ оже не блгс҃нъ ѥсть ѿ великаго сбора ни ставленъ
а онъ про то не бързо ѿрѧдивъ ѥго нъ посади и въ печерьстѣмь манастꙑри дондеже гюрги придеть
въ тож҃ лѣт҃ гюрги приде на кꙑѥвъ позванъ ст҃ослав҃мь олговицемь
и биша сѧ ѹ переꙗславлѧ
и переꙗславьци сѣдоша на щитѣ наѹцениѥмь гюргѧ
и сѣде гюрги кꙑѥвѣ а изѧславъ бѣжа володимирю
на тож҃ лѣт҃ идоша даньници новгородьстии въ.малѣ
и ѹчювъ гюрги оже въ.мале шли и посла кнз҃ѧ берладьскаго съ вои
и бивъше сѧ мало негде сташа новгородьци на островѣ
а они противѹ ставше начаша городъ чинити въ лодьѧхъ
идоша новгородьци к нимъ на третии дн҃ь и биша сѧ
и много леже обоихъ нъ сѹждальць бе щисла
на тѹже зимѹ придоша ѥмь на водь ратью нѣ въ тꙑсѧщи
и ꙋслꙑшавъше новгородьци любо въ ф҃ съ водью идоша по нихъ
и не ѹпѹстиша ни мѹж҃
тоиж҃ нощї бꙑс҃ знамениѥ въ лѹнѣ
всѧ погꙑбе
въ заѹтрьнюю пакꙑ напълни сѧ феѹрар
въ лѣт҃ ҂ѕ҃ х҃ н҃ и приде архепис҃пъ нифонтъ ис кꙑѥва пѹщенъ гюргемь кнз҃емь
и ради бꙑша люд҃ѥ новѣгородѣ
въ лѣт҃ ҂ѕ҃ х҃ н҃ ѳ победи изѧслав҃ съ вѧцеславомь гюргѧ ѹ переꙗславлѧ иꙋлѧ з҃і
на тѹж҃ зимѹ престави сѧ кнѧгꙑни изѧславлѧвлѧꙗ
въ тож҃ лѣт҃ архїепс҃пъ нифонтъ поби ст҃ѹю софию свиньцемь всю прѧмь извистию маза всю около
тъгда ж҃ създаша в҃ цркв҃и стг҃о василиꙗ и ст҃ѹю костѧнтина и мт҃ре ѥго ѥленꙑ
въ лѣт҃ ҂ѕ҃ х҃ ѯ҃ април҃ к҃ г загорѣ сѧ црк҃ꙑ ст҃го михаила въ сред҃ търгѹ
и много бꙑс҃ зла
и погорѣ всь търгъ и двори до рѹчьꙗ а семо до славьна
и црк҃вии съгоре и҃ а ѳ҃.ѧ варѧзьскаꙗ
въ лѣт҃ ҂ѕ҃ х҃ ѯ҃ а иде бо҃любивꙑи архепс҃пъ нифонтъ въ ладогѹ и заложи црк҃вь камѧнѹ ст҃го климента
в тож҃ лѣт҃ сърѹби аркадъ игуменъ црк҃вь ст҃ꙑꙗ бц҃ѧ ѹспениѥ и състави собе манастꙑрь
и бꙑс҃ крс҃тьꙗномъ прибежїще англ҃мъ радость а дьꙗволѹ пагѹба
въ лѣт҃ ҂ѕ҃ х҃ ѯ҃ в изгнаша новъгородици кн҃зѧ ꙗрослав҃ въ к҃ ѕ мр҃та и въведоша ростїслава сн҃а мьстиславлѧ април҃ въ з҃і
въ тож҃ лѣт҃ поставиша црк҃вь стг҃о савꙑ
въ тож҃ лѣт҃ прѣстави сѧ изѧслав҃ кꙑѥвѣ ноѧбра д҃і
тъгда ж҃ иде ростислав҃ из новагорода кꙑѥвѹ на столъ оставивъ сн҃а двд҃а новегородѣ
и възнегодоваша новгородци зане не створи имъ рѧдѹ нъ боле раздьра и показаша пѹть по немь снв҃и ѥго
тъгда послаш҃ влдк҃ѹ нифонта съ передьнїми мѹж҃ къ гюргеви по сн҃ъ и въвѣдоша мьстислава сн҃а гюргева генвр҃а въ л҃
тоиже зиме прѣстави сѧ вѧчеслав҃ кꙑѥвѣ
тъгда же иде ростислав҃ къ черниговѹ ис кꙑѥва сѣдевъ кꙑѥвѣ неделю а҃
и побѣдиша и прѣльстивъше
и сѣде изѧслав҃ двдв҃ць кꙑевѣ
въ лѣт҃ ҂ѕ҃ х҃ ѯ҃ г на вьрьбницю въниде кн҃зь гюрги кꙑѥвѹ и сѣде на столѣ
а изѧслав҃ избежѧ двдв҃ць цьрниговѹ
и приѧ гюрги сн҃вьць въ миръ съ любовью и волости имъ раздаꙗ достоинꙑꙗ
и бꙑс҃ тишина въ рѹсьстѣи земли
въ лѣт҃ ҂ѕ҃ х҃ ѯ҃ д вꙑгнаша новъгородьци сѹдила ис посадницьства
и потом҃ изгнании е҃.и дн҃ь ѹмре
и потом҃ даша посадницьство ꙗкѹнѹ мирославицю
тоиж҃ весне прѣстави с҃ архепс҃пъ нифонтъ април҃ въ к҃ а
шьлъ бѧше кꙑѥвѹ противѹ митрополита
инии же мнози глх҃ѹ ꙗко полꙋпивъ ст҃ѹю софию пошьлъ цс҃рюград҃
и много глх҃ѹ на нь нъ собе на грѣхъ
о семь бꙑ разѹмети комѹждо насъ
которꙑи епс҃пъ тако ѹкраси ст҃ѹю софию
притворꙑ испьса
кивотъ створи
и всю извънѹ ѹкраси
а пльскове ст҃го сп҃са црк҃вь създа камѧнѹ дрѹгѹю въ ладозѣ ст҃го климента
мьню бо ꙗко не хотѧ б҃ъ по грѣхомъ нашимъ дати намъ на ѹтехѹ гроба ѥго ѿведе и кꙑѥвѹ
и тамо прѣстави сѧ
и положиша и въ печерьскемь манастꙑри ѹ ст҃ѣи бц҃и въ печере
въ тож҃ лѣт҃ събра сѧ всь град҃
люд҃и изволиша собе епс҃пь поставити мѹж҃ бм҃ь избран҃ аркадиꙗ
и шьдъше всь народъ поꙗша и из манастꙑрѧ ѿ ст҃ꙑꙗ бц҃ѧ и кнз҃ь мьстиславъ гюргевиць и всь клиросъ ст҃ꙑꙗ софиѥ и вси поп҃ве городьстии игѹмени и церньци
и въвѣдоша и порѹчивъше епс҃пью въ дворѣ ст҃ꙑꙗ софиѥ дондеже придеть митрополитъ въ рѹс҃
и тъгда поидеши ставитъ сѧ
въ тож҃ лѣт поставиша заморьстіи црк҃вь свѧтꙑꙗ пѧтницѣ на търговищи
въ лѣт҃ ҂ѕ҃ х҃ ѯ҃ е бꙑс҃ котора зда въ людьхъ
и въсташа на кнз҃ѧ мьстислава на гюргевицѧ и начѧша изгонити из новагорода
търго.вꙑи же полъ сташа въ орѹжии по немь
и съвадиша сѧ брат҃ѧ
и мостъ переимаша на вълхове
и сташа сторожи ѹ городьнꙑхъ воротъ а дрѹзии на ономь полѹ
малꙑ же и кръви не прольꙗша межи собою
и тъгда вънидоста ростиславицѧ ст҃ослав҃ и двд҃ъ
и на тѹ нощь бежа мьстислав҃ из города
по трьхъ дн҃ехъ въниде ростислав҃ самъ
и сънидоша сѧ брат҃ꙗ и не бꙑс҃ зла ничтоже
тоиж҃ веснѣ перестави сѧ гюрги кн҃зь кꙑевѣ
и посадиша изѧслав҃ двдв҃цѧ кꙑꙗне на столѣ
томьж҃ лѣт҃ престави сѧ андрѣи игѹменъ ст҃ꙑꙗ бц҃ѧ
и поставиша ольксѹ въ него мѣсто
на тоже осень зѣло страшьно бꙑс҃ громъ и мълниꙗ градъ же ꙗко ꙗблъковъ боле мс҃цѧ ноꙗбрѧ въ з҃ день въ час҃ е҃ нощи
въ лѣт҃ ҂ѕ҃ х҃ ѯ҃ ѕ иде ростислав҃ смольскѹ и съ кнѧгꙑнею
а сн҃ъ свои ст҃ослав҃ посади новѣгородѣ на столѣ а двд҃а на новемь търгу
въ тож҃ лѣт҃ по грѣхомъ нашимъ моръ бꙑс҃ въ люд҃хъ многъ и конь мъножьство помре ꙗко ньлзѣ бѣше доити до търгѹ сквозѣ городъ ни по грѣбли ни на поле вꙑити смородꙑ
такоже и скотъ помре рогатꙑи
том҃же лѣт҃ ходи аркадъ кꙑѥвѹ ставитъ сѧ епс҃пмь
и поставленъ бꙑс҃ ѿ митрополита костѧнтина
и приде въ новъгородъ мс҃цѧ септб҃ѧ въ г҃і дн҃ь на канонъ ст҃го въздвижениꙗ
томьже лѣт҃ побѣди мьстиславъ изѧславиць двдв҃цѧ изѧслав҃ и прогна ис кꙑева
и позва ростислав҃ стръꙗ своего кꙑѥвѹ на столъ
тоиже осѣни поставиша дионїсиꙗ игѹменомь ѹ ст҃го гергиѧ
въ лѣт҃ ҂ѕ҃ х҃ ѯ҃ з иде мьстислав҃ кꙑевѹ и седѣ кꙑевѣ на столѣ
в тож҃ лѣ҃т прѣстави сѧ костѧнтїнъ митрополитъ рѹсьскꙑи цьрниговѣ
въ лѣт҃ ҂ѕ҃ х҃ ѯ҃ и приꙗша новгородьци ростиславицѧ ст҃ослав҃ и поправиша и въ ладогѹ
а кнѧгꙑню въпѹстиша въ манастꙑрь ст҃ꙑꙗ варварꙑ
а дѹжинѹ ѥго въ погрѣбъ въсажаша
и въвѣдоша мьстислава ростиславицѧ вънѹка гюргева мс҃цѧ июнѧ въ к҃ а
тоиже зимѣ въдаша посадницьство нѣжатѣ
и ведоша ст҃ослав҃ въ ладогѹ и ѿтолѣ бежа въ смолньскъ
томьж҃ лѣт҃ на зимѹ побѣди ростислав҃ изѧслава двд҃вицѧ ѹ бѣлагорода
и самого ѹбиша и множьство половьць паде
въ лѣт҃ ҂ѕ҃ х҃ ѯ҃ ѳ ѹлади сѧ ростїслав҃ съ андрѣемь о новъгородъ
и вꙑвѣдоста мьстислава гюргевъ вънѹкъ седевъшю емѹ годъ до года без недѣлѣ
а ст҃ослава въвѣдоша опѧть на всѣи воли его септб҃ѧ въ к и҃
тъгда ж҃ отѧшѧ посадницьство ѹ нѣжате а захарии даша
томьж҃ лѣт҃ стоꙗ всѣ лѣт҃ ведромь и пригорѣ всѣ жито
а на осѣнь ѹби всю ꙗрь морозъ
ѥще же за грѣхꙑ наша не то зло остави сѧ
нъ пакꙑ на зимѹ ста всѧ зима тепломь и дъжгемь и громъ бꙑс҃
и кѹплѧхомъ кадкѹ малѹю по з҃ кѹнъ
о велика скърбь бѧше въ людьхъ и нѹжа
въ лѣт҃ ҂ѕ҃ х҃ о҃ прѣстави сѧ игѹменъ олькса ст҃ꙑѧ бц҃ѧ
и поставїша по немь игѹменомь мануила
томьж҃ лѣт҃ ѹ ст҃го дх҃а съшьствїꙗ поставиша игѹменомь саву
въ лѣт҃ ҂ѕ҃ х҃ о҃ а престави сѧ епс҃пъ новъгородьскꙑи аркадии септб҃ѧ въ ѳ҃і
положиша и съ чс҃тью вѣликою въ притворе ст҃ꙑѧ софиѧ
въ лѣт҃ ҂ѕ҃ х҃ о҃ в придоша свьѥ подъ ладѹгѹ
и пожьгоша ладож[а]не хоромꙑ своѧ а сами затвори[ша сѧ въ град҃ съ посадникомь съ неж[а]тою
а по кнз҃ѧ послаша и по новг[оро]дце
они же пристѹпиша подъ го]родъ въ сѹб҃
и не ѹспѣша ничтоже къ град҃ нъ большю ранѹ въсприꙗшѧ
и ѿстѹпиша въ рѣкѹ воронаи
пѧтꙑи же дн҃ь приспѣ кн҃зь ст҃ослав҃ съ новгородьци и съ посадникомь захариею
и наворо[пиша на нѧ мс҃цѧ маиꙗ въ к҃ и на ст҃го еладиꙗ въ четвьк҃ въ час҃ е҃ дн҃и
и побѣдиша ꙗ бж҃иею помощью
овꙑ исѣкоша а инꙑꙗ изимаша
пришли бо бѧхѹ въ полѹшестадьсѧтъ шнекъ изьмаша м҃ г шнекъ
а мало ихъ ѹбежаша и ти ѣзвьни
въ лѣт҃ ҂ѕ҃ х҃ о҃ г поставленъ бꙑс҃ илиꙗ архиепс҃пъ новъгородьскꙑи ѿ митрополита і҃ѿ при кнз҃и рѹсьстѣмь ростислав҃ мсц҃ѧ мр҃та въ к҃ и на вьрьбницю
и приде новѹгородѹ мс҃цѧ маиꙗ въ а҃і при кн҃зи новгородьстемь ст҃ославе а при посаднице захарии
томьж҃ лѣт҃ поставиша црк҃вь ст҃ꙑꙗ црц҃ѧ шетицинїци
а дрѹгѹю на городищи ст҃го николꙑ кн҃зь ст҃ослав҃
въ тож҃ лѣт҃ ходи игѹменъ дионисии съ любовью въ рѹсь и повелено бꙑс҃ владꙑцѣ архиепс҃пьство митрополитомь
тоиже зиме бѧше сильнъ морозъ
въ лѣт҃ ҂ѕ҃ х҃ о҃ д престави сѧ митрополитъ і҃ѡ кꙑевѣ
томьж҃ лѣт҃ заложена бꙑс҃ црк҃ꙑ камѧна ст҃го спс҃а на воротѣхъ въ манастꙑри ст҃го георгиꙗ
въ тож҃ лѣт҃ на зимѹ приде ростиславъ ис кꙑѥва на лѹкꙑ
и позва новгородьце на порѧдъ огнищане гридь кѹпьце вѧчьшее
и тѹ сѧ разболе самъ
и вороти сѧ опѧть
и престави сѧ на пѹти
и везоша и кꙑевѹ
и положиша и о ст҃го федора
въ лѣт҃ ҂ѕ҃ х҃ о҃ е седе мьстислав҃ изѧславиць кꙑевѣ на столѣ
на тѹж҃ веснѹ заложи съдко сꙑтиниць црк҃вь камѧнѹ ст҃ѹю мчнк҃ѹ бориса и глѣба при кн҃зи ст҃ославе ростиславици пра архиепс҃пѣ илии
въ тож҃ лѣт҃ приде костѧнтинъ митрополититъ въ рѹсь
въ тож҃ лѣт҃ вꙑиде кнз҃ь ст҃ославъ из новагорода на лѹкꙑ
и присла въ новъгородъ ꙗко
не хоцю ѹ васъ кнѧжити
новгородьци же цѣловавъше ст҃ѹю бц҃ю ꙗко не хоцемъ его идоша прогнатъ его съ лѹкъ
онъ же ѹслꙑшавъ оже идѹть на нь иде торопьцю
а новгородьци послаша въ рꙋ къ мьстиславѹ по сн҃ъ
ст҃ославъ же иде на вългѹ
и въда емѹ анъдреи помоць
и пожьже новꙑи търгъ
а новотържьци ѿстѹпиша къ новѹгородѹ
и много пакости творѧше домомъ ихъ
и села ихъ потрати
а брат҃ его романъ и мьстиславъ пожьгоста лѹкꙑ
а лѹцѧне ѹстерегосша сѧ и ѿступиша они въ городъ а ини пльсковѹ
и съложиша сѧ на новъгородъ андрѣи съ смолнѧнꙑ и съ полоцѧнꙑ
и пѹти заѧша
и сълꙑ изьмаша новгородьскꙑꙗ вьсьде вести не дадѹце кꙑевѹ къ мьстиславѹ а ст҃ослав҃ силою местѧце въ городъ а то слово рекѹще
нѣтѹ вамъ кнз҃ѧ иного развѣ ст҃ослав҃
новгородьци же того не бережахѹ
и ѹбиша захарию посадника и неревина и несдѹ бирицѧ ꙗко творѧхѹть е переветъ дрьжаще къ ст҃ослав҃
и налезоша собе пѹть на вѧцька и на володѧрѧ
и иде даньславъ лазѹтиниць съ дрѹжиною кꙑевѹ къ мьстиславѹ по сн҃ъ
а ст҃ославъ приде съ сѹждалци и съ брат҃ма и съ смолнѧнꙑ и съ полоцанꙑ къ рѹсѣ
идоша новъгородьци съ ѧкѹномь противѹ ихъ
они же не дошедъшедъше воротиша сѧ
не ѹспѣша бо ничтоже
тъгда же даша посадницьство ꙗкѹнови
и сѣдеша новъгородци бес кнѧзѧ ѿ сменѧ дн҃і до велика дн҃и о ѧкѹнѣ жьдѹче ѿ мьстислава сн҃а
на тѹж҃ зимѹ ходи мьстислав҃ на половьце и победи е
и приведе полонъ въ рѹсьскѹ землю толь сильно ѧко и числа не бѧше
въ тож҃ лѣт҃ престави сѧ раба бж҃иꙗ анна игумениꙗ ст҃ꙑꙗ варвара
и поставиша на месте еѧ марьмьꙗнѹ
въ лѣт҃ ҂ѕ҃ х҃ о҃ ѕ приде кнз҃ь романъ мьстиславиць вънукъ изѧславль новѹгородꙋ на столъ мс҃цѧ април҃ въ д҃і въ въторѹю нед҃ по велице дн҃и индикта пьрваго
и ради бꙑша новгородьци своемѹ хотению
въ тож҃ лѣт҃ ходиша новгородьци съ пльсковици къ полотьскѹ
и пожьгъше волость воротиша сѧ ѿ города за л҃ вьрстъ
томѹж҃ лѣт҃ исходѧщю на веснѹ ходи романъ съ новгородьци къ торопьцю
и пожьгоша домꙑ ихъ
и головъ множьство полониша
въ тож҃ врѣм҃ ходиша ростиславицї съ андреевицьмь и съ смолнѧнꙑ и съ полочѧнꙑ и съ мѹро[мьци и съ рѧзаньци на мьстислав҃ кꙑевѹ
онъ же не би[ꙗ сѧ с ними ѿстѹпи волею кꙑѥва
въ лѣт҃ ҂ѕ҃ х҃ о҃ з иде даньслав҃ лазѹтиниць за волокъ даньникомь съ дрѹжиною
и присла андрѣи пълкъ свои на нь
и биша сѧ с ними
и бѣше новгородьць у҃ а сѹждальць ҂з҃
и пособи б҃ъ новгородцемъ
и паде ихъ т҃ и ҂а҃ а новгородьць е҃і мѹж҃
и ѿстѹпиша новгородьци
и опѧть воротивъше сѧ възѧшѧ всю дань а на сѹждальскꙑхъ смьрдѣхъ дрѹгѹю
и придоша сторови вси
въ тож҃ лѣт҃ на зимѹ придоша подъ новъгородъ сѹждальци съ андреѥвицемь романъ и мьстислав҃ съ смольнѧнꙑ и съ торопьцѧнꙑ мѹромьци и рѧзаньци съ двема кн҃зьма полоцьскꙑи кн҃зь съ полоцѧнꙑ и всѧ землѧ просто рѹсьскаꙗ
новгородьци же сташа твьрдо о кн҃зи романѣ о мьстиславлици о изѧславли вънѹце и о посадницѣ о ꙗкѹнѣ
и ѹстроиша острогъ около города
и пристѹпиша къ градѹ въ нед҃ на съборъ
и съездиша сѧ по г҃ дн҃и
въ четвьртꙑи же дн҃ь въ сред҃ пристѹпиша силою
и биша сѧ всь дн҃ь
и къ вечерѹ побѣди ѧ кнз҃ь романъ съ новгородьци силою крс҃тьною и ст҃ою бц҃ею и млт҃вами бл҃говѣрнаго влд҃кꙑ илиѥ мс҃цѧ феꙋрарѧ въ к҃ е на стг҃о епс҃па тарасиѧ
овꙑ исѣкоша а дрѹгꙑꙗ измаша
а прокъ ихъ злѣ ѿбѣгоша
и кѹплѧху сѹждальць по в҃ ногатѣ
въ лѣт҃ ҂ѕ҃ х҃ о҃ и бꙑс҃ дорогъ.вь новегородѣ
и кѹплѧхѹ кадь ръжи по д҃ грвн҃ѣ а хлѣбъ по в҃ ногатѣ а медъ по і҃ кѹнъ пѹдъ
и съдѹмавъше новъгородьци показаша путь кнз҃ю романѹ
а сами послаша къ ондрѣеви по миръ на всѣи воли своѥи
въ тож҃ лѣт҃ въниде кн҃зь рюрикъ ростиславїць въ новъгородъ мс҃цѧ октѧб҃ въ д҃ на стг҃о иерофеꙗ
въ тож҃ лѣт҃ архепс҃пъ б҃олюбивꙑи илиꙗ съ брат҃мь гавриломь създаста манастꙑрь црк҃вь ст҃ꙑꙗ бц҃ѧ блг҃овещениѥ
томьж҃ лѣт҃ прѣстави сѧ кнѧзь мьстиславъ изѧславиць володимирь вънѹкъ
въ тож҃ лѣт҃ прѣстави сѧ кнз҃ь кꙑевѣ глѣбъ гюргевиць
и въвѣдоша володимира мьстиславицѧ
въ лѣт҃ ҂ѕ҃ х҃ о҃ ѳ прѣстави сѧ кнѧзь кꙑевѣ володимиръ сѣдѣвъ на столѣ г҃ мс҃цѣ
томьж҃ лѣт҃ отѧ кн҃зь рюрикъ посадницьство ѹ жирослава новегородѣ и вꙑгна и из города
иле сѹждалю къ ондрееви
и даша посадницьство иванкѹ захарииницю
въ тож҃ лѣт҃ сѣде на столѣ кꙑевѣ романъ ростиславиць
томьж҃ лѣт҃ иде на зимѹ рюрюкъ из новагорода
и послаша новъгородьци къ ондрею по кнзь
и присла жїрослава посадницитъ съ мѹжи своими
въ лѣт҃ ҂ѕ҃ х҃ п҃ приде новѹгородѹ кн҃зь гюрги андреевиць гюргевъ вънѹкъ
въ тож҃ лѣт҃ заложиша црк҃вь камѧнѹ стг҃о ꙗкова въ неревьскемь коньци
томьж҃ лѣт҃ вꙑиде романъ ис кꙑева ростиславиць волею
и сѣде михалко гюргевиць кꙑѥвѣ
томьже лѣт҃ на зимѹ ходи арьхиепс҃пъ новгородьскꙑи илиѧ къ ондрееви володимирю на вьсю правьдѹ
тъгда же и даша опѧть посадницьство иванъкови захарииницю
въ лѣт҃ ҂ѕ҃ х҃ п҃ а иде кн҃зь гюрги андреевиць съ новгородьци и съ ростовици кꙑевѹ на ростиславице
и прогнаша ѥ ис кꙑѥва
и стоꙗше подъ вꙑшегородъмь з҃ нед҃
и придоша сторови вси новѹгородѹ
а ꙗрославъ сѣде кꙑѥвѣ изѧславиць
томьж҃ лѣт҃ ст҃и црк҃вь новегородѣ илиꙗ архїепс҃пъ новгородьскꙑи ст҃ѹю мчнк҃ѹ бориса и глеба камѧнѹю въ град҃ мс҃цѧ октѧбрѧ в д҃і а дрѹгѹю ст҃го спс҃а на воротѣхъ ст҃го георгиꙗ камѧнѹ
въ лѣт҃ ҂ѕ҃ х҃ п҃ в ѹбиша володимїри кнз҃ѧ андреꙗ свои милостьници на канонъ ст҃ою петрѹ и павлѹ в нощь спѧщю емѹ въ б҃олюбьмь
и бѧше с нимь одинъ кощеи малъ
избивъше стороже двьрьнꙑꙗ придоша къ сѣньмъ
кн҃зю же очютивъше попадъ мечь и ста ѹ двьрии борѧ сѧ с нимї
онꙑхъ же бѧше много а кн҃зь одїнъ ꙗко налегоша силою и вꙑломїша двьри и вълѣзоша на нь
и ту и насѹнуша рогатинами
и ту сконьцѧ животъ свои
и великъ мѧтежь бꙑс҃ въ земли тои и велика бѣда
и множьство паде головъ ꙗко и числа нѣтѹ
и потом҃ посадиша на столѣ мьстислава ростіславицѧ съ брат҃мь ѧропълкомь
томьже лѣт҃ сѣдѣ кꙑеве романъ ростиславиць вънѹкъ мьстиславль
въ лѣт҃ ҂ѕ҃ х҃ п҃ г вꙑведоша из новагорода кнз҃ѧ гюргѧ андреѥвицѧ
а мьстиславъ сн҃ъ свои посади новегородѣ
томьж҃ лѣт҃ въниде самъ въ новъгородъ бивъ сѧ съ стръемь своимь михалкомь
и сѣде новегородѣ
а михалко седе володимири
а брт҃ посади переꙗславли всѣволода
въ тож҃ лѣт҃ загоре сѧ пожаръ ѿ деигѹниць
и съгорѣша црк҃ви г҃ ст҃го михаила и ст҃го ꙗкова и стг҃о възнесениꙗ
въ тож҃ лѣт҃ престави сѧ посадникъ новегородѣ иванко захарииниць
и даша жирослав҃ опѧт҃
и концѧющю сѧ лѣт҃ томѹ вꙑгнаша жирослава ис посадницьства и даша завидѹ неревиницю
въ лѣт҃ ҂ѕ҃ х҃ п҃ д иде вълхово опѧт҃ на възводьѥ по е҃ дн҃ии
тоиж҃ весне ожени сѧ кн҃зь мьстиславъ новегоро[дѣ и поꙗ ѹ ꙗкѹна дъчерь ѹ мирославицѧ
и потомь позваша и ростовьци къ собе
и иде ростовѹ съ дрѹжиною своѥю
а сн҃ъ остави въ новегородѣ
и приде ростовѹ
и въ то врѣмѧ ѹмьрлъ бѧше михалко
и поиде съ ростовьци и съ сѹждальци къ володимирю
и постави всѣволодъ съ володимирьци и съ переꙗславьци противѹ ѥго пълкъ
и биша сѧ
и паде обоихъ множьство много
и одолѣ всѣволодъ
и възврати сѧ мьстиславъ въ новъгородъ
и не приꙗша его новгородьци
нъ пѹть ѥмѹ показаша и съ снм҃ь съ ст҃ославомь
и поꙗша новгородьци ѹ всеволода сн҃ъ собе ꙗрослав҃
на тѹж҃ зимѹ иде мьстислав҃ съ зѧтьмь съ глѣбомь и съ брат҃мь ꙗропълкомь на сѹждаль
и бїша сѧ за калакшею
и тѹ побѣдиша рѧзанце
и ꙗша кн҃зѧ глѣба и съ снм҃ь и мьстислав҃ съ брат҃мь ꙗропълкомь
порѹбиша ꙗ
тоиже зиме приходиша всѧ чюдьска землѧ къ пльсковѹ
и биша сѧ с ними
и ѹбиша ти вѧчеслав҃ и микитѹ захарииницѧ и станимира иваницѧ и инѣхъ
а чюди множьство избиша
томьж҃ лѣт҃ постави црк҃вь новѹ михаль степаниць ст҃го михаила а дрѹгѹю моисѣи доманѣжиць ст҃го іѡ҃ ѹсѣкновениѥ глав҃ на чюдиньцевѣ ѹлици
въ лѣт҃ ҂ѕ҃ х҃ п҃ е престави сѧ глѣбъ кн҃зь рѧзаньскꙑи володїмири въ порѹбѣ
въ тож҃ врѣмѧ слепленъ бꙑс҃ мьстиславъ кн҃зь съ брат҃мь ꙗропълкомь ѿ стръѧ своего всѣволода
и пѹсти ꙗ въ рѹс҃
ведома же има слепома и и гньющема очима и ꙗко доидоста мольньска и придоста на смѧдино въ црк҃вь ст҃ѹю мчн҃ку борїса и глѣба
и тѹ абие съпостиже ꙗ бж҃иꙗ благд҃ть и ст҃ꙑꙗ влдч҃цѧ нашеꙗ бц҃ѧ и ст҃ѹю новоꙗвленою мчнк҃ѹ бориса и глѣба
и тѹ прозрѣста
томьж҃ лѣт҃ осень погоре неревьскꙑи коньць ѿ иванъковеѥ
и црк҃вии съгорѣ е҃
и на зимѹ приде кн҃зь мьстиславъ съ брат҃мь ꙗропълкомь въ новъгородъ
и посадиша новгородьци мьстислава на столѣ а ꙗропълка на новемь търгѹ а ꙗрослава на ламьскемь волоце
и тако сѧ ѹправиша по воли
въ лѣт҃ ҂ѕ҃ х҃ п҃ ѕ индикта і҃ мс҃цѧ априлѧ въ к҃ престави сѧ кн҃зь мьстиславъ сн҃ъ ростиславль а вънѹкъ гюргевъ
и положиша и въ ст҃ѣи софии въ притворе
а брт҃а ѥго ꙗропълка посадиша новегородѣ на столѣ
и заꙗ всѣволодъ гость новъгородьскꙑи
и показаша новгородьци пѹть ꙗропълкѹ
и тъгда всѣволодъ изгонивъ новꙑи търгъ и възѧ
и тъгда новгородьци послаша сѧ по романа смольньскѹ
и въниде на сборъ по чс҃тѣи нед҃
въ лѣт҃ ҂ѕ҃ х҃ п҃ з заложи архиепс҃пъ илиꙗ съ брат҃мь црк҃вь камѧнѹ ст҃ꙑꙗ бц҃ѧ блг҃овѣщение
и начѧ здати црк҃вь маиѧ мс҃цѧ въ к҃ а на ст҃ѹю цс҃рю костѧнтина и еленꙑ
а коньцѧша мс҃цѧ авгѹс҃ въ к҃ е на ст҃го апс҃ла тити
а всѣго дѣла црк҃вьнаго зьданиꙗ дн҃ии о҃
и бꙑс҃ крс҃тьꙗномъ прибежище
томьж҃ лѣт҃ прѣстави сѧ раба бж҃иꙗ ѥлисава игѹмениꙗ ст҃го іѡ҃
и поставиша на мѣстѣ еꙗ фегнию
томьж҃ лѣт҃ иде романъ из новагорода смольньскѹ
тъгдаж҃ новгородьци послаша сѧ по брт҃а его по мьстислава въ рѹс҃
и въниде мьстиславъ въ новъгородъ мс҃цѧ ноꙗбрѧ въ а҃ на ст҃ѹю безмездьникѹ къзмꙑ и дамиꙗна
а на зимѹ иде мьстіславъ съ новгородьци на чюдь на очелѹ
и пожьже всю землю ихъ
а сами ѿбегоша къ морю
нъ и тѹ ихъ до сꙑти паде
въ лѣт҃ ҂ѕ҃ х҃ п҃ и перестави сѧ кънѧзь мьстиславъ новегородѣ ростиславиць вънукъ мьстиславль мс҃цѧ июнѧ въ д҃і
и положиша и въ ст҃ѣи софии ѹ ст҃ꙑꙗ бцѧ҃
и послаша новгородьци къ ст҃ославѹ въ рѹс҃ по сн҃ъ
и прїведоша володимира въ новъгородъ
и посадиша и на столѣ въ з҃і авгѹс҃
тъгдаже отѧша посадницьство ѹ завида и въдаша михалеви степаницю
томьж҃ лѣт҃ заложи црк҃вь камѧнѹ въ манастꙑри на воротехъ б҃олюбивꙑи архепс҃пъ новъгородьскꙑи илиꙗ съ брт҃омь гавриломь ѹ ст҃го бл҃говѣщениѧ
томьж҃ лѣт҃ на зимѹ иде кн҃зь ст҃ославъ всѣволодиць олговъ вънѹкъ из рѹси на сѹждаль ратью на всеволода а сн҃ъ ѥго володимиръ съ новъгородьци из новагорода
и съꙗша сѧ на вълзѣ ѹстье тьхвери
и положиша всю вългѹ пѹстѹ
и городꙑ всѣ пожьгоша
и не дошьдъше переꙗславлѧ за м҃ вьрстъ ѹ вьлѣнѣ ѹ рѣцѣ тѹ сѧ воротиша
тѹ бо бѧхѹ вꙑшли сѹждальци пълкомь
и ѹгошили около себе твьрдь
и не съмѣша ти пълкѹ
а кн҃зь съ новъгородьци посꙑлахѹ к нимъ просѧце пълкѹ
нъ б҃ъ своею млс҃тью боле кръви не прольꙗ крьстьꙗиьстѣи
сълипали бо сѧ бѧхѹ на мале часѹ
и ѹбиша ихъ новъгородьци нѣ о трьхъ стехъ
а сами сторови вси воротиша сѧ
и поꙗша кнз҃ѧ самого въ новъгородъ
ꙗропълка посадиша на новемь търгѹ
и въниде ст҃ославъ великꙑи всеволодиць новугороду
въ лѣт҃ ҂ѕ҃ х҃ п҃ ѳ мс҃цѧ июлѧ въ г҃ зажьжена бꙑс҃ црк҃ꙑ ѿ грома варѧзьскаꙗ на търговищи по вечернии въ час҃ і҃ дн҃и
и црк҃ꙑ съгоре ст҃го іѡ҃ ишькова
томьж҃ лѣт҃ загорѣ сѧ пожаръ въ славнѣ ѿ къснѧтина
и съгореста црк҃ви в҃ ст҃го михаила а дрѹгаꙗ ст҃хъ оц҃ь
и дорове мнози по брегу оли и до рѹцьꙗ
въ тож҃ лѣт҃ сърѹбиша црк҃вь ст҃го иꙗкова на добрꙑни ѹлици и ст҃ѹю безмездьникѹ къзмꙑ и дамиꙗна и ст҃го савꙑ и стго георгиꙗ и ст҃го іѡ҃ ищьковѹ
томьж҃ лѣт҃ идоша новгородьци къ дрьюцьскѹ съ ст҃ославомь съ олговомь вънѹкомь
и въ то врѣмѧ приде всеволодъ съ всѣмь пълкомь своимь и съ мѹромьци и с рѧзанъци на новꙑи търгъ
и затвориша сѧ новотържьци въ граде съ кнз҃емь ꙗропълкомь
и осѣдоша городъ
и сѣдѣша е҃ нед҃
и изнемогоша въ градѣ зане не бѧше имъ кърма
дрѹзии бо ихъ и конину ꙗдѧхѹ
и ѹстрѣлиша кнз҃ѧ ѧропълка въ градѣ
и бѣда имъ бѣ велика
и предаша сѧ новотържьци
а ꙗропълка веде съ собою оковавъ и новотържьце все съ женамі и съ детьми
и городъ пожьже
а новгородьци възворотиша сѧ ѿ дрьюцьска пожьгъше городъ
тъгдаж҃ на зимѹ показаша пѹть володимирѹ ст҃ославицю
и иде къ оц҃ю въ рѹс҃
а новгородьци послаша сѧ къ всѣволодѹ по кн҃зь
и въда имъ своꙗкъ свои
въ лѣт҃ ҂ѕ҃ х҃ ч҃ приде кн҃зь ꙗрослав҃ въ новъгородъ сн҃ъ володимирь а вънѹкъ великаго мьстислава
томьж҃ лѣт҃ концѧста црк҃вь архепс҃пъ илиꙗ съ брат҃мь на воротѣхъ ст҃го б҃оꙗвлениꙗ
тъгдаже и стх҃ъ оц҃ь црк҃вь поставиша
въ лѣт҃ ҂ѕ҃ х҃ ч҃ а постависта цьрковь ст҃го еꙋпатиꙗ радъко съ брат҃мь на рогатеи ѹлици
томьж҃ лѣт҃ ходи всѣволодъ на българе съ всею областию своею
и ѹбиша българи кнз҃ѧ глѣбовицѧ изѧслава
на тѹж҃ зимѹ биша сѧ пльсковици съ литвою
и много сѧ издѣꙗ зла пльсковицемъ
въ лѣт҃ ҂ѕ҃ х҃ ч҃ в заложи архепс҃пъ илиꙗ съ брат҃мь цркв҃ь стг҃о іѡ҃ камѧнѹ на търговищи
томьж҃ лѣт҃ вꙑведе всеволодъ прїславъ своꙗкъ свои из новагорода ꙗрослава володимирицѧ
негодовахѹть бо ѥмѹ новгородьци зане много творѧхѹ пакостии волости новгородьскеи
и съдѹмавъше новгородьци послаша сѧ смольньскѹ къ давꙑдови просѧце сн҃а ѹ него
и въда имъ мьстислава
и приведоша и новѹгородѹ и посадиша и на столѣ мс҃цѧ септб҃ѧ
въ тож҃ лѣт҃ сърѹбиша црк҃вь новѹ ст҃го власѧ
въ лѣт҃ ҂ѕ҃ ѱ҃ иде кн҃зь ꙗрослав҃ пльсковѹ на петровъ дн҃ь и новъгородьци въмале
а самъ седе на пльскове
а дворъ свои пославъ съ пльсковїци воеватъ
и шьдъше възѧша городъ медвежю головѹ и пожьгоша
и придоша сторовї
въ тож҃ лѣт҃ постави цьрковь въ нїзѹ на хѹтинѣ варламъ цьрнець а мирьскꙑмь именьмь алекса михалевиць въ имѧ ст҃го спс҃а преображениꙗ
и ст҃и ю влдк҃а архепс҃пъ гаврила на праздьникъ и нарече манастꙑрь
въ тож҃ лѣт҃ концѧша црк҃вь стх҃ъ апс҃лъ на силинищи
и стс҃и ю архепс҃пъ григории на петровъ дн҃ь
въ тож҃ лѣт҃ въ рѹсе сърѹбиша црк҃вь на островѣ мартѹрии игѹменъ въ имѧ ст҃го преображениꙗ и створи манастꙑрь
и бꙑс҃ прибежище крьстьꙗномъ
томьж҃ лѣт҃ съгоре црькꙑ на хълмѣ стх҃ъ апс҃лъ зажьжена ѿ грома
томьж҃ лѣт҃ перестави сѧ игѹмениꙗ мр҃иꙗ ст҃го въскр҃сениꙗ
и поставиша на месте евдокию
томьж҃ лѣт҃ ѹ ст҃ѣи бц҃и въ звериньци поставиша игѹмению
въ лѣт҃ ҂ѕ҃ ѱ҃ а престави сѧ гаврила архепс҃пъ новгородьскꙑи мс҃цѧ маиѧ въ к҃ д на стг҃о смена иже на дивнѣи горе
и положенъ бꙑс҃ въ притворе ст҃ꙑꙗ софиꙗ посторонь брат҃ нареченаго въ чьрнецьстве григорїи
новгородьци же съ кнз҃мь ѧрославомь и съ игѹменꙑ и съ софьꙗнꙑ и съ попꙑ съдѹмавъше изволиша бм҃ь избрана мартѹриꙗ и послаша по нь и приведоша из рѹсѣ и посадїша и въ епс҃пии и послаша къ мїтрополитѹ
и присла по нь съ чьстью
и иде с передними мѹж҃
и приꙗ и съ любъвью кнз҃ь ст҃ослав҃ и митрополитъ
и поставїша и мс҃цѧ декб҃ѧ въ і҃ на ст҃го данила стълъпника
и приде въ новъгородъ мс҃цѧ генварѧ въ ѕ҃і на ст҃го апс҃ла петра съпадениѥ веригамъ
въ тож҃ лѣт҃ идоша из новагорода въ югрѹ ратью съ воѥводою ꙗдреѥмь
и придоша въ югрѹ
и възѧша городъ
и придоша къ другомѹ градѹ
и затвориша сѧ въ градѣ
и стоꙗша подъ городомь е҃ нед҃
и вꙑсꙑлахѹ къ нимъ югра льстьбою рекѹще тако ꙗко
копимъ сребро и соболи и ина ѹзорочьꙗ
а не гѹбите своихъ смьрдъ и своѥи дани
а льстѧще ими а в[о]ѥ копѧче
и ꙗко скопиша воѥ и вꙑслаша из города къ воѥводѣ
поиди въ городъ поѥмъ съ собою в҃і мѹж҃ вѧчьшихъ
и иде въ городъ воѥвода поимѧ съ собою попа иванка легена и инѣхъ вѧчьшихъ
исѣкоша ꙗ на канунъ ст҃ꙑꙗ варварꙑ
и вꙑслаша пакꙑ и поꙗша ихъ л҃ мѹж҃ вѧчьшихъ
и тѣхъ исѣкоша
и потомь н҃
и ꙗко изнемогоша голодомь стоꙗли бо бѧхѹ ѕ҃ нед҃ слѹшаюче льстьбѣ ихъ и на праздьникъ ст҃го николꙑ вꙑлѣзъше из города исѣкоша всѧ
и бѣ тѹга и беда останкѹ живꙑхъ
бѣ бо остало сѧ ихъ п҃ мѹж҃
и не бѧше вести чересъ всю зиму въ новегородѣ на не ни на живꙑ ни на мьртвꙑ
и печѧловахѹ сѧ въ новегородѣ кн҃зь и влд҃ка и вьсь новгородъ
въ тож҃ лѣт҃ родї сѧ въ новегородѣ ѹ ꙗрослава сн҃ъ ростислав҃
томьж҃ лѣт҃ сърубиша црк҃вь ст҃ѹю апс҃толѹ на хълмѣ живогложю и ст҃го і҃ѡ млс҃тиваго на воротехъ о въскр҃сениꙗ
въ лѣт҃ ҂ѕ҃ ѱ҃ в зажьже сѧ пожаръ новегородѣ въ нед҃ на всѣхъ ст҃хъ в говѣниѥ идѹче въ заѹтрьнюю
загоре сѧ савъкине дворе на ꙗрꙑшевѣ ѹлици
и бѧше пожаръ зълъ
съгорѣша црк҃ъви і҃ ст҃го василиꙗ ст҃ꙑꙗ трц҃ѧ ст҃го въздвижениꙗ и много домовъ добрꙑхъ
и ѹꙗша ѹ лѹкини ѹлици
и не тѹ сѧ зло ѹстави за грехꙑ наша нъ на дрѹгꙑи дн҃ь загоре сѧ въ чьглове ѹлки
и погоре дворовъ съ і҃
и потомь боле въздвиже сѧ
тоиже нед҃ въ пѧтници въ търъгъ загорѣ сѧ ѿ хревъкове ѹлици оли до рѹчьꙗ неревьскеи коньць
и съгорѣ црк҃вии з҃ и домове величии
ѿтоле въста зло
по всѧ дн҃и загараше сѧ невидимо и ѕ҃ мѣстъ и боле
и не съмѧхѹ людьѥ тировати въ домъхъ нъ по полю живѧхѹть
и потомь погоре городище
томьж҃ лѣт҃ и ладога погоре переди новагорода
а потомь и рѹса погорѣ
а въ людини коньци погорѣ дворовъ і҃
и тако сѧ чюжѧше ѿ всѣхъ стх҃ъ до гж҃ина дн҃и
и тъгда придоша избꙑтъкъ живꙑхъ изъ югрꙑ
и ѹбиша сбꙑшкѹ волосовицѧ и негочевицѧ завида и моислава поповицѧ сами пѹтьники
а друзии кѹнами сѧ ѿкѹпиша
творѧхѹть бо ꙗ съвѣтъ дьржаще на свою братью
а то бв҃и сѹдити
въ тож҃ лѣт҃ поставиша црк҃вь стг҃о апс҃ла филипа иа нѹтьнѣи ѹлици
и ст҃и ю влд҃ка мартѹрии мс҃цѧ генварѧ въ к ѳ҃ на стг҃о игнатиꙗ перенесение мощьм[ъ
въ тож҃ лѣт҃ прѣстави сѧ игуменъ дионисии ст҃го георгиꙗ
и поставиша на мѣстѣ его саватию
тоиж҃ зиме престави сѧ игѹменъ герасимъ ѹ ст҃ꙑꙗ бц҃ѧ въ аркажи манастꙑри
и поставиша на мѣстѣ его панъкратиꙗ попина
въ лѣт҃ ҂ѕ҃ ѱ҃ г҃ заложи црк҃вь камѧнѹ на городьнꙑхъ воротѣхъ бо҃любивꙑи архепс҃пъ новгородьскꙑи мартѹрии въ имѧ ст҃ꙑꙗ бц҃ѧ положениѥ ризꙑ и поꙗса
и начѧша дѣлати мс҃цѧ маиꙗ въ д҃ на ст҃го исакиꙗ
а концѧша мс҃цѧ авгѹс҃ въ в҃ на ст҃го стефана
и ст҃и влд҃ка на праздьникъ ст҃ꙑꙗ бц҃ѧ положениѥ ризꙑ и поꙗса
и бꙑс҃ крс҃тьꙗномъ прибежище и радость и веселиѥ вернꙑмъ
тоиже осени заложи црк҃вь ст҃го въскр҃сениꙗ камѧнѹ въ манастꙑри влд҃ка мартѹрии
и възделаша до двьрии около до осени
томьж҃ лѣт҃ престави сѧ раба бж҃иꙗ хрьстна сс҃тꙑꙗ варварꙑ
и поставиша на мѣстѣ ѥи избра влд҃ка и сестрꙑ все кротъкѹ и съмѣренѹ именьмь варварѹ гюргевѹю олекшиницѧ
и постави ю влд҃ка на сборъ стꙑꙗ еꙋфимиѥ
томьж҃ лѣт҃ сърѹбиша црквь нову ст҃го въздвижениꙗ и ст҃го василиꙗ и ст҃го дмитриꙗ ноздрьцинѹ
томьж҃ лѣт҃ на зимѹ позва всѣволодъ новгородьце на чьрниговъ на ꙗрослав҃ и на всѣ ольгово племѧ
и новгородьци не ѿпьреша сѧ ѥмѹ
идоша съ кн҃земь ꙗрославъмь огнищане и грїдьба и кѹпци
и бꙑша на новѣмь търгѹ
и присла всѣволодъ и възвороти ѥ съ чьстью домовь
и послаша новгородьци къ нему мирошкѹ посадника и бориса жїрославицѧ микифора съцьскаго просѧче сн҃а а ꙗрослава негодѹюще
и възворотиша сѧ въ новъгородъ
тоиже зимѣ биша сѧ смолнѧне съ черниговьци
и поможе б҃ъ цьрниговьцемъ
и ꙗша кънѧзѧ бориса романовицѧ
и не бѧше мира межи ими
и приꙗ всеволодъ мирошкѹ и бориса и иванка и фомѹ
и не пѹсти ихъ въ новъгородъ
а самъ посла въ половьце
и почаста воѥ копитї всѣволодъ и двд҃ъ собе а ꙗрославъ цьрниговьскꙑи и игорь съ брат҃ею
и не бѧше мира межи ими
нъ рать большю въздвигнѹш҃
въ лѣт҃ ҂ѕ҃ ѱ҃ д҃ заложиста црьковь камѧнѹ ст҃го кюрила въ манастꙑри въ нѣлезѣнѣ къснѧтинъ и дъмитръ братеника на лѹбѧнѣи ѹлици
и начаша дѣлати мс҃цѧ апрїлѧ
а коньцѧша мс҃цѧ июлѧ въ и҃ на ст҃го прокопиꙗ
и ст҃и ю влд҃ка мартѹрии на зимѹ мс҃цѧ генварѧ въ ѳ҃і на ст҃ꙑꙗ татиꙗнꙑ при игѹмене онисиме
и бꙑс҃ радость крс҃тьѧномъ а къснѧтинѹ и дъмитру вѣчьнаꙗ памѧт҃
томьж҃ лѣт҃ испьса црквь на воротехъ архепс҃пъ мартѹрии ст҃ꙑꙗ бц҃ѧ
а писець грьцинъ петровиць
въ тож҃ лѣт҃ концѧша цр҃квь ст҃го въскр҃сениꙗ
и ст҃и влд҃ка мартѹрии мс҃цѧ септѧб҃ въ г҃і на ст҃го корнїлиꙗ на канонъ ст҃го въздвижениꙗ при игѹмени
а влд҃ка трѹжаꙗ сѧ и горѧ въ дн҃ь зноѥмь а въ ноць печѧлѹꙗ сѧ абꙑ коньцѧти и видети цр҃ковь съвѣршенѹ и ѹкрашенѹ
и ѥгоже желавъ приꙗ црс҃тво нбс҃ноѥ и радость неисконьцѧѥмѹ въ вѣкꙑ
аминъ
исходѧщю лѣт҃ слахѹ сѧ новъгородьци къ всѣволодѹ посадника дѣлѧ мирошке и иванка и фомѣ
пѹстилъ бо бѧше бориса и инꙑѥ мѹже с нимь
а всѣволодъ иде на чьрниговъ съкѹпивъ силѹ свою и половьчьскѹ силѹ приведъ
и вожаше съ собою посадника новгородьскаго мирошкѹ и иванка и фомѹ
а новгородьцемъ повеле ити на лѹкꙑ
идоша съ ꙗрославомь
и сѣдѣвъше на лѹкахъ воротиша сѧ домовь
а всѣволодъ въшьдъ въ землю ихъ
и не вда б҃ъ межи ими кръви пролитиꙗ больша
и възѧша миръ межи собою
а новгородъ вꙑложиша вси кн҃зи въ свободѹ
кде имъ любо тѹ же собе кн҃зѧ поимають
и възвративъ сѧ всѣволодъ пѹсти фомѹ новѹгородѹ
а мирошке и иванка не пѹсти
и розгнѣви новгородьце
и съдѹмавъше новгородьце и показаша пѹть из новагорода и вꙑгнаша и на гюргевъ дн҃ь осень ꙗрослава кнз҃ѧ
иде кн҃зь ꙗрославъ на новꙑи търгъ
и приꙗша и новоторожьци съ поклономь
и жѧлѧхѹ по немь въ новегородѣ добрии
а злии радовахѹ сѧ
и послаша цьрниговѹ къ ꙗрославѹ по сн҃ъ
и сѣдеша всю зимѹ новегородѣ бесъ кн҃зѧ
а ꙗрославъ кнѧжѧше на търъжькѹ въ своѥи волости
и дани поима по всемѹ всѣмѹ вьрхѹ и мъсте
и за волокомь възьма дань
а новгородьце измавъ всеволодъ за волокомь и по всѣи земли своеи дьржаше ѹ себе не пѹстѧ ихъ новѹгородѹ
нъ хожахѹ по городѹ по воли володимири
тоиже зиме ст҃и црк҃вь ст҃го кюрила въ нелезенѣ епс҃пъ мартѹрии
въ лѣт҃ ҂ѕ҃ ѱ҃ е приде кнз҃ь ис церьнигова новѹгородѹ ꙗропълъкъ ꙗрославиць на вьрьбницю настанѹцю лѣт҃ мртъмь мс҃цемь
и сѣдевъшю ѥмѹ ѿ вьрьбнице до сменова дн҃и ѕ҃ мс҃ць одинѹ и вꙑгнаша из новагорода
и послаша опѧть по ꙗрослава
иде ꙗрославъ съ новаго търгѹ володимїрю позванъ всеволодомь
идоша из новагорода переднии мѹж҃и сътьскии
и поꙗша ꙗрослава съ всѣю правьдою и чьстью
и прїде на зимѹ ꙗрославъ по крщ҃нии за нед҃ю
и седе на столѣ своемь
и обѹꙗ сѧ съ людьми
и добро все бꙑс҃
и мирошка приде посадникъ сѣдевъ в҃ лѣт҃ за новгородъ
и вси придоша неврежени ничимьже
и ради бꙑша новегородѣ вси ѿ мала и до велика
томьже лѣт҃ постави црк҃вь на острове ст҃го никифора мартѹрии архепс҃пъ
въ тож҃ лѣт҃ постави манастꙑрь ст҃ꙑꙗ еѹѳимиѧ въ плътьнїкихъ полюжаꙗ городьшиницѧ жирошкина дъци
въ лѣт҃ ҂ѕ҃ ѱ҃ ѕ заложи цр҃вь камѧнѹ въ рѹсѣ ст҃го преображениꙗ б҃оголюбивꙑи архепс҃пъ мартѹрии
нацѧша дѣлати мс҃цѧ маиѧ въ к҃ а на ст҃ѹю цс҃рю костѧнтинѹ и еленꙑ а коньцѧша мс҃цѧ июлѧ въ л҃ а на ст҃ꙑꙗ ѹлитꙑ
и ст҃и црк҃вь на ѹспениѥ ст҃ѣи бц҃и
и створим праздьникъ чс҃тьнъ
и служьбѹ створи
и помоли сѧ гл҃ѧ
г҃и б҃е призри съ нб҃съ и вижь
и посѣти винограда своего
и съвѣрьши иже насади десницѧ твоꙗ
и призри на ц҃рквь сию юже създахъ рабъ твои архепс҃пъ мартурии въ имѧ ст҃го твоѥго прѣображениꙗ
да аще кто помолить сѧ въ црк҃ви сеи съ вѣрою тъ ѹслꙑши млт҃вѹ ѥго и ѿпѹсти грѣхꙑ ѥго мл҃твами ст҃ꙑꙗ бц҃ѧ и всѣхъ ст҃хъ твоихъ
аминъ
и веселѧше сѧ блж҃нꙑи дш҃ею и теломь ѹстроивъ собе памѧт҃ вѣчьнѹю и всѣмъ крс҃тьꙗномъ чс҃тьнꙑи манастꙑрь
тоиж҃ весне престависта сѧ ѹ ѧрослава сн҃а в҃
изѧслав҃ бѧше посаженъ на лѹкахъ кнѧжити и ѿ литвꙑ оплечьѥ новѹгородѹ и тамо престави сѧ
а ростиславъ новѣгородѣ
и оба положена ѹ ст҃го георгиꙗ въ манастꙑри
въ тож҃ лѣт҃ заложи црк҃вь камѧнѹ кн҃зь великꙑи ꙗрославъ сн҃ъ володимирь вънѹкъ мьстиславль въ имѧ ст҃го сп҃са преображениꙗ новегородѣ на горѣ
а прозвище нередице
и начаша дѣлати мс҃цѧ июнѧ въ и҃ на ст҃го ѳедора
а концѧша мс҃цѧ септѧб҃
на тѹж҃ осень придоша полочѧне съ литвою на лѹкꙑ
и пожьгоша хоромꙑ
а лѹчѧне ѹстерегоша сѧ
и избꙑша въ городѣ
томьж҃ лѣт҃ заложиша црк҃вь камѧнѹ ст҃го илиѥ на хълмѣ
на тѹж҃ зимѹ ходи кн҃зь ꙗрославъ съ новъгородьци и съ пльсковици и съ новотържьци и съ ладожанꙑ и съ всею областию новгородьскою къ полотьскѹ
и ѹстретоша полоцѧне съ поклономь на озѣре на касъпле
и възьмъше миръ възвратиша сѧ новѹгородѹ
б҃ъ бо не вда кръви пролитьꙗ крс҃тьꙗномъ межи собою
въ лѣт҃ ҂ѕ҃ ѱ҃ з приславъ всѣволодъ вꙑведе ꙗрослава из новагорода
и веде и къ собе
а из новагорода позва влд҃кѹ и посадьника мирошкѹ и вѧчьшии мѹж҃ по сн҃ъ
и ꙗко бꙑша на озѣре серегери престави сѧ рабъ бж҃ии архепс҃пъ новгородьскꙑи мартѹрии мс҃цѧ авгѹс҃ въ к҃ д на ст҃го апс҃ла варѳоломеꙗ
и привезоша и
и положиша и въ притворе ст҃ꙑꙗ софиꙗ
идоша людьѥ съ посадникомь и съ михалкомь къ всѣволодѹ
и приꙗ ѥ съ великою чс҃тью
и вда имъ сн҃ъ ст҃ославъ
а въ новъгородъ съдѹмавъ съдѹмавъ съ посадникомь присла
и съ новъгородьци
и въведе въ епискѹпию митрофана мѹж҃ бм҃ь избьрана
и всь новъгородъ шьдъше съ чс҃тью посадиша и донележе бѹдеть ѿ митрополита позваниѥ
и тъгда поидеши на поставлениѥ
въ тож҃ лѣт҃ заложиша црк҃вь камѧнѹ ст҃хъ м҃
томьж҃ лѣт҃ постави црк҃вь кнѧгꙑни ꙗрославлѧꙗ на михалици манастꙑрь ст҃ꙑꙗ бц҃ѧ рожьство
игумению поставиша завижюю посадника
въ тож҃ лѣт҃ испьсаша црк҃вь стг҃о преображениꙗ на городищи
въ тож҃ лѣт҃ испьсаша цр҃ковь въ рѹсѣ стг҃о спс҃а влд҃чьню въ манастꙑри
приде же кн҃зь ст҃ослав҃ въ новъгородъ сн҃ъ всеволожь вънѹкъ гюргевъ мс҃цѧ генварѧ въ а҃ на ст҃го василиꙗ
и посадиша и на столѣ въ ст҃ѣи софии
и обрадова сѧ вьсь новъгородъ
въ тож҃ лѣт҃ въ рѹсѣ городъ обложиша
въ лѣт҃ ҂ѕ҃ ѱ҃ и ловоть възѧша литва и до налюцѧ съ бѣлеѥ до свинорта и до ворча середѹ
и гнаша сѧ новгородьци по нихъ и до цьрнѧнъ
и биша сѧ с ними
и ѹбиша литвꙑ мꙋжь п҃ а новгородьць е҃і рагѹилѹ прокопииница съ брат҃омь ольксою гюргѧ събꙑшкиницѧ ратьмира нѣжатиницѧ страшка серебрьника вѣсцѧ вънезда ꙗгиницѧ лѹку мирошкинъ отрок҃ микитѹ лазоревицѧ жирошкѹ ꙩгасовицѧ ꙩсипа подвоискаго романа пъкта инѣхъ д҃ мѹж҃
а полонъ вьсь отѧша
а избътъкъ ѹбѣжаша
въ тож҃ лѣт҃ иде нездила пьхциниць на лѹкꙑ воѥводою
иде съ лѹкъ съ маломь дрѹжинꙑ въ лотꙑголѹ на тороне
и засташа ꙗ въ одринахъ
и ѹбиша ихъ м҃ мѹж҃
а женꙑ ихъ и дѣти поимаша
а сами придоша на лѹкꙑ сторови вьси
а кто бѣ нѣ пошьлъ по нихъ с[то]лбовицѧ съ нѣколькомь дрѹжинꙑ а у тѣхъ кѹн҃ поимаш҃ бивъше
въ лѣт҃ ҂ѕ҃ ѱ҃ ѳ҃ новъгородьци бм҃ь избранаго митроѳана въведоша въ епс҃пью по мартурии
и иде въ рѹс҃ ставитъ сѧ къ митрополитѹ съ новгородьскꙑми мѹж҃ и съ всѣволожими
и поставленъ бꙑс҃ мс҃цѧ июлѧ въ г҃ дн҃ь на стг҃о ѹакинфа
и приде въ новъгородъ септѧб҃ въ д҃і на въздвижениѥ чс҃тьнаго х҃а
и ради бꙑша новгородьци своѥмѹ влд҃цѣ
въ тож҃ лѣт҃ мс҃цѧ априлѧ въ еі съгорѣ цр҃кꙑ ѿ грома ст҃го нїколꙑ на городищи
и ста всѣ лѣт҃ дъжгево
а варѧгꙑ пѹстїша без мира за море
тг҃оже лѣт҃ сърѹбиша въ рѹсѣ городъ
а на осѣнь придоша варѧзи горою на миръ
и даша имъ миръ на всѣи воли своеи
въ лѣт҃ ҂ѕ҃ ѱ҃ і҃ съвѣршиша цр҃ковь камѧнѹ ст҃го прр҃ка илиѥ на хълмѣ коньць славьна
и ст҃и ю влд҃ка митроѳанъ на праз҃
въ лѣт҃ ҂ѕ҃ ѱ҃ а҃і рюрикъ съ ольговици и съ поганꙑми половци концѧкъ и данила бѧковиць възѧша град҃ кꙑѥвъ на щитъ въ а҃ дн҃ь генвар҃ на стг҃о василїꙗ
а кого доидеть рѹка цьрньцѧ ли церницѣ ли поп҃ ли попадьѥ ли а тꙑ вѣдоша въ поганꙑꙗ
а что гости иноземьцѧ вьсѧкого ꙗзꙑка затвориша сѧ въ црк҃вахъ
и въдаша имъ животъ а товаръ съ ними роздѣлиша на полꙑ
а что по манастꙑремъ и по всѣмъ црк҃вма всѧ ѹзорочьꙗ и иконꙑ одраша и везоша погании въ землю свою
а град҃ пожгоша
въ тож҃ лѣт҃ побѣдиша олгозицѧ литвѹ
избиша ихъ з҃ сотъ и ҂а
томьж҃ лѣт҃ прѣстави сѧ мирошьшка посадникъ новъгородьскꙑи постригъ сѧ ѹ стг҃о георгиѧ
и потом҃ даша посадницьство мїхалкѹ степаницю
въ лѣт҃ ҂ѕ҃ ѱ҃ в҃і црс҃твующю ольксе въ цс҃риградѣ въ црс҃твѣ исаковѣ брат҃ своѥго ѥгоже слѣпивъ а самъ цс҃рмь ста
а сн҃а ѥго олексѹ затвори въ стѣнахъ вꙑсокꙑхъ стражею ꙗко не вꙑнидеть
и временомъ минѹвъшемъ и дьръзнѹ исакъ молити сѧ о сн҃ѹ своѥмь да бꙑ ѥго испѹстилъ ис твьрди прѣдъ сѧ
и ꙋмоли брт҃а исакъ
и приꙗста извѣщениѥ съ сн҃мь ꙗко не помꙑслити на црс҃тво
и спѹщенъ бꙑс҃ ис твьрди
и хожашеть въ своѥи воли
цс҃рь же олькс҃а не печѧше сѧ о немь вѣрѧ брат҃ исакови и сн҃ови ѥго зане приꙗста извѣщениѥ
и потом҃ исакъ помꙑсливъ и въсхотѣ црс҃тва и ѹчѧшеть сн҃а посꙑлаꙗ потаи ꙗко
добро створихъ брат҃ моѥмѹ олѣксѣ
ѿ поганꙑхъ вꙑкѹпихъ ѥго
а онъ противѹ зло ми възда слѣпивъ мѧ
цр҃ство моѥ възѧ
и въсхотѣ сн҃ъ ѥго ꙗкоже ѹчашеть ѥго
и мꙑшлѧшьта како ѥмѹ изити из града въ дальнѧꙗ странꙑ и ѿтолѣ искати црс҃тва
и въвѣденъ бꙑс҃ въ корабль
и въсаженъ бꙑс҃ въ бочкѹ имѹщи г҃ дна при ѥдинѣмь конци за нимьже исаковиць сѣдѧше
а въ дрѹгомь конци вода идеже гвоздъ
нѣлзѣ бо бѧше инако изити из града
и тако изиде из грѣчьскѣи земли
и ѹвѣдавъ цс҃рь посла искатъ ѥго
и начаша искати ѥго въ мнозѣхъ мѣстѣхъ
и внидоша въ тъ корабль идеже бѧшеть
и всѧ мѣста обискаша
а из бъчькъ гвоздꙑ вꙑнимаша
и видеше водѹ текѹщю идоша прочь и не обрѣтоша ѥго
и тако изиде исаковичь
и приде къ нѣмьчьскѹмѹ цс҃рю филипови къ зѧти и къ сѣстрѣ своѥи
цс҃рь нѣмечьскꙑи посла къ папѣ въ римъ
и тако ѹвѣчаста ꙗко нѣ воѥвати на цс҃рьгр҃дъ
нъ ꙗкоже реч҃ исаковиць
всь град҃ костѧнтинь хотѧть моѥго црс҃тва
такоже посадѧче ѥго на прѣстолѣ поидете же къ иерс҃лмѹ въ помочь
не въсхотѧть ли ѥго а ведете и опѧть къ мнѣ
а пакости не деите грѣчьскои земли
фрѧзи же и вси воѥводꙑ ихъ възлюбиша злат҃ и срѣбро иже мѣнѧшеть имъ исаковиць
а цс҃рва велѣниꙗ забꙑша и папина
пьрвоѥ пришьдъше въ сѹдъ замкꙑ желѣзнꙑꙗ разбиша
и пристѹпивъше къ градѹ огнь въвергоша д҃рь мѣстъ въ храмꙑ
тъгда цс҃рь олькса ѹзьревъ пламень не створи бранї противѹ имъ
призвавъ брата исака ѥгоже слѣпи посади ѥго на прѣстолѣ
и реч҃
даже ѥси брат҃ тако створилъ прости мене
а се твоѥ црс҃тво
избѣжа из града
и пожьженъ бꙑс҃ град҃ и црк҃ви несказьнꙑ лѣпотою имъже не можемъ числа съповѣдати
и ст҃оѥ софиѥ притворъ погорѣ идеже патриарси вси написани и подрѹмьѥ и до морѧ
а семо по цс҃ревъ затворъ и до сѹда погорѣ
и тъгда погна исаковиць по цс҃ри олексѣ съ фрѧгꙑ
и не постиже ѥго
и възврати сѧ въ град҃
и съгна оц҃ѧ съ прѣстола
а самъ цс҃рмъ ста
тꙑ ѥси слепъ
како можеши црс҃тво дьржати
азъ ѥсмь цс҃рь
тъгда исакъ цс҃рь много съжаливъ си о град҃ и о црс҃твѣ своѥмь и о граблении манастꙑрьскꙑхъ ѥже даꙗста фрѧгомъ злат҃ и срѣбро посѹленоѥ имъ разболѣвъ сѧ и бꙑс҃ мнихъ
и ѿиде свѣта сего
по исаковѣ же смр҃ти людиѥ на сн҃а ѥго въсташа про зажьжениѥ градьноѥ и за пограблениѥ манастꙑрьское
и събраче сѧ чернь и волочахѹ добрꙑѥ можи дꙋмающе с ними кого цс҃рѧ поставѧть
и вси хотѧхѹ радиноса
онъ же не хотѧше црс҃тва
нъ кръꙗше сѧ ѿ нихъ измѣнивъ сѧ въ чьрнꙑ ризꙑ
женѹ же ѥго имъше приведоша въ ст҃ѹю софию и много нѹдиша ю
повѣжь намъ кде ѥсть мѹж҃ твои
и не сказа о мѹжи своѥмь
потомь ж҃ ꙗша члв҃ка именьмь николѹ воина
и на тог҃ възложиша вѣньць бес патриарха
и тѹ бꙑша с нимь въ ст҃ѣи софии ѕ҃ дн҃ии и ѕ҃ ночии
цс҃рь же исаковиць бѧшеть въ влахернѣ и хотѧше въвести фрѧгꙑ отаи боꙗръ въ град҃
боꙗре же ѹвѣдавъше ѹтолиша цс҃рѧ
не даша ѥмѹ напѹститї фрѧгъ рекѹче
мꙑ с тобою есмь
т[ъ]гда боꙗре ѹбоꙗвъше сѧ въвѣдениꙗ фрѧгъ съдѹмавъше съ мюрчюфломь ꙗша цс҃рѧ исаковицѧ а на мюрчюфла вѣньчь възложиша
а мюрчюфла бѧше вꙑсадилъ ис тьмьнице исаковиць
и приꙗлъ извѣщениѥ ꙗко не искати подъ исаковицемь црс҃тва нъ блюсти подъ нимь
мюрчюфлъ же посла къ николѣ и къ людьмъ въ ст҃ѹю софию
ꙗзъ ꙗлъ ворога вашего исаковицѧ
ꙗзъ вашь цс҃рь
а николѣ даю пьрвꙑи въ боꙗрехъ
сложи съ себе вѣньць
и вси людиѥ не даша ѥмѹ сложити вѣньцѧ нъ боле заклѧша сѧ
кто ѿстѹпить ѿ николꙑ да бѹдеть проклѧтъ
тог҃же дн҃е дождавъше ночи разбѣгоша сѧ вси а николѹ ꙗша и женѹ ѥго ꙗ мюрчюфлъ
и въсади ꙗ въ тьмницю и ольксу исаковицѧ ѹтвьрди въ стѣнехъ
а самъ цс҃рмь ста мюрчюфлъ феуларѧ въ е҃ дн҃ь надѣꙗ сѧ избити фрѧгꙑ
фрѧзи же ѹведавъше ꙗта исаковицѧ воѥваша волость около города просѧче ѹ мюрчюфла
даи намъ исаковицѧ ѿ поидемъ къ нѣмечьскумѹ цс҃рю ѿнележе ѥсме послани
а тобе црс҃во ѥго
мурчюфлъ же и вси боꙗре не даша ѥго жива
и ѹморивъше исаковицѧ и рекоша фрѧгомъ
ѹмьрлъ ѥсть
придете и видите и
тъгда же фрѧзи печѧльни бꙑвъше за прѣслѹшаниѥ своѥ не тако бо бѣ казалъ имъ цс҃рь нѣмѣчьскꙑи и папа римьскꙑи ꙗкоже си зло ѹчиниша цс҃рюград҃ сами к собе вси
оже намъ нѣтѹ исаковицѧ с нимь.же ѥсме пришли да лѹче нꙑ ѥсть ѹмрети ѹ цс҃рѧград҃ нежели съ срамомь ѿити
ѿтоль начаша строити брань къ град҃
и замꙑслиша ꙗкоже и прѣж҃
на кораблихъ раꙗми на шьглахъ
на инꙑхъ же кораблихъ исъциниша порокꙑ и лѣствицѧ
а на инѣхъ замꙑслиша съвѣшивати бъчькꙑ чересъ град҃ накладенꙑ смолинꙑ
и лѹчинꙑ зажьгъше пѹстиша хоромꙑ ꙗкож҃ и прѣж҃ пожьгоша градъ
и пристѹпиша къ градѹ априлѧ въ ѳ҃ дн҃ь въ пѧтъкъ е҃ нед҃ пос҃
и не ѹспѣша ничьтоже град҃
нъ фрѧгъ избиша близъ р҃ мѹж҃
и стоꙗша тѹ фрѧзи г҃ дн҃и
и въ понед҃ верьбнои нед҃ пристѹпиша къ град҃ слн҃чю въсходѧщю противѹ ст҃му сп҃сѹ зовемꙑи вергетисъ противѹ испигасѹ
сташа же и до лахернꙑ
пристѹпиша же на м҃ корабль въ великꙑхъ бѧхѹ же изременани межи ими въ нихъхъже людьѥ на конихъ одени въ бръне и коне ихъ
инии же корабле ихъ и галѣѥ ихъ стоꙗхѹ назаде боѧще сѧ зажьжениꙗ ꙗкож҃ и прѣж҃ бѧхѹть грьци пѹстили на не і҃ кораблевъ съ огньмь
и въ прѧхъ извеременивъше погодъѥ вѣтра на василиѥвъ дн҃ь полѹноци и не ѹспеша ничтоже фрѧзьскꙑмъ кораблемъ
вѣсть бо имъ бѧше далъ исаковиць
а грькомъ повеле пѹс҃ти на корабле на не
тѣмьже и не погорѣша фрѧзи
и тако бꙑс҃ възѧтиѥ цс҃рѧград҃ велико
и привлеце корабль къ стенѣ градьнѣи вѣтръ
и бꙑша скалꙑ ихъ великꙑꙗ чрѣсъ град҃
а нижьнеѥ скалꙑ равно забороломъ
и бьꙗхѹть съ вꙑсокꙑхъ скалъ на градѣ грькꙑ и варѧгꙑ камениѥмь и стрѣлами и сѹлицами
а съ нижьнихъ на град҃ сълѣзоша
и так҃ възѧша град҃
цс҃рь же мюрчюфолъ крѣплѧше боꙗрꙑ и все людї хотѧ тѹ брань створити съ фрѧгꙑ
и не послѹшаша ѥго
побѣгоша ѿ него вси
цс҃рь же побеже ѿ нихъ и ѹгони ѥ на коньнемь търгѹ
и многа жалова на боꙗрꙑ и на все люд҃
тъгда же цс҃арь избеже изъ град҃ и патриархъ и вси боꙗре
и внидоша въ град҃ фрѧзи вси април҃ въ в҃і дн҃ь на ст҃го василиꙗ исповѣдн҃ика въ понед҃
и сташа на мс҃т идеже стоꙗше цс҃рь грьчьскꙑи ѹ ст҃го сп҃са
и тѹ сташа и на ночь
заѹтра же слн҃чю въсходѧщю вънидоша въ ст҃ѹю софию
и одьраша двьри и расѣкоша
а онболъ окованъ бѧше всь сребромь
и столпꙑ сребрьнꙑѥ в҃і а д҃ кивотьнꙑꙗ и тѧгло исѣкоша и в҃і крс҃та иже надъ олтаремь бѧхѹ межи ими шишкꙑ ꙗко дрѣва вꙑшьша мѹж҃ и прѣградꙑ олтарьнꙑꙗ межи стълпꙑ
а то все сребрьно
и трѧпезѹ чюдьнѹю одьраша драгꙑи камень и велии жьньчюгъ
а самѹ невѣдомо камо ю дѣша
и м҃ кѹбъковъ великꙑхъ иже бѧхѹ прѣдъ олтаремь и понекадѣла и свѣтилна сребрьнаꙗ ꙗко не можемъ числа повѣдати съ праздьничьнꙑми съсѹдꙑ бесцѣньнꙑми поимаша слѹж҃бьноѥ еуаг҃е и хс҃ꙑ чс҃тьнꙑꙗ иконꙑ бесцѣнꙑꙗ
все одраша
и подъ трѧпезою кръвъ наидоша м҃ кадїѥ чс҃таго злат҃ а на полатѣхъ и въ стѣнахъ и въ съсѹдохранильници не вѣде колико злата и сребра ꙗко нетѹ числа и бесцѣньнꙑхъ съсѹдъ
то ж҃ всѣ въ ѥдинои софии сказахъ
а ст҃ѹю бц҃ю иже въ влахѣрнѣ идеже ст҃ꙑи дх҃ъ съхожаше на всѧ пѧтницѣ и тѹ одраша
инѣхъ же церквии не можеть члв҃къ сказати ꙗко бе щисла
дигитрию же чюдьнѹю иже по град҃ хожаше ст҃ѹю бц҃ю съблюде ю б҃ъ добрꙑми людьми
и нꙑне ѥсть на нюже надѣѥмъ сѧ
инꙑѥ црк҃ви въ градѣ и вънѣ град҃ и манастꙑри въ град҃ и вънѣ град҃ пограбиша все имъже не можемъ числа ни красотꙑ ихъ сказати
черньче же и чернице и попꙑ облѹпїша
и нѣколико ихъ избиша
грькꙑ же и варѧгꙑ изгнаша изъ град҃ иже бѧхѹть остали
се ж҃ имена воѥводамъ ихъ
а҃ маркосъ ѿ рима въ град҃ бьрне идеже бе жилъ поганꙑи злꙑи дедрикъ
а ви кондофъ ѡфланъдръ
а г дѹжь слепꙑи ѿ маркова острова венедикъ
сего дѹжа слѣпилъ манѹилъ цс҃рь
мнози бо философи молѧхѹть сѧ чс҃рви
аще сего дѹжа ѿпѹстиши съдрава тъ много зла створить твоѥмѹ црс҃твѹ
црь ж҃ не хотѧ ѥго ѹбити повелѣ очи ѥмѹ слѣпити стькломь
и бꙑс҃ очи ѥмѹ ꙗко невреженѣ
нъ не видѧше ничегоже
сь же дѹжь много брании замꙑшлѧше на град҃
и вси ѥго послѹшахѹ
и корабли ѥго велиции бѧхѹть с нихъже градъ възѧша
стоꙗньꙗ же фрѧжьска ѹ цс҃рѧграда ѿ декаб҃ до април҃ доколо городъ възѧшь
а мс҃цѧ маиꙗ въ ѳ҃ поставища цс҃рѧ своѥго латина кондо фларенда своими пс҃пꙑ
и власть собе раздѣлиша
цс҃рви град҃ а маркосѹ сѹдъ а дѹжеви десѧтина
и так҃ погꙑбе црс҃тво б҃охранимаго костѧнтинѧграда и землѧ грьчьскаꙗ въ свадѣ цс҃рвъ ѥюже обладають фрѧзи
въ лѣт҃ ҂ѕ҃ ѱ҃ г҃і мс҃ць освѣте въ и҃ ноции
тогож҃ лѣт҃ присла великꙑи кн҃зь всеволодъ въ новъгородъ рекѧ так҃
въ земли вашеи рать ходить
а кн҃зь вашь сн҃ъ мои ст҃ославъ малъ
а даю вꙑ сн҃ъ свои стареишии костѧнтинъ
тъгдаж҃ отѧшѧ посадницьство ѹ михалка и даша дмитрѹ мирошкиницю
въ тож҃ лѣт҃ приде кнѧзь костѧнтинъ всеволодиць внѹкъ гюргевъ въ новъгородъ мс҃цѧ марта въ к҃ на ст҃го герасима
и радъ бꙑс҃ всь град҃ своѥму хотѣнию
въ тож҃ лѣт҃ прѣставї сѧ кнѧгꙑни всеволожаꙗ
въ лѣт҃ ҂ѕ҃ ѱ҃ д҃і прѣстави сѧ рабъ бж҃ии митрофанъ а мирьскꙑ михалько постригъ сѧ ѹ ст҃ѣи бц҃и въ аркажи манастꙑри маиꙗ въ и҃і посадникъ новгородьскꙑи
въ тож҃ лѣт҃ постави твьрдислав҃ цр҃ковь на воротѣхъ въ оркажи манастꙑри михалковиць ст҃го сьмена стълъпника иже на дивнѣи горѣ
въ лѣт҃ ҂ѕ҃ ѱ҃ е҃і поставиша црк҃вь ст҃го лѹкꙑ на лѹбѧнѣи ѹлици перенесъше съ колѣнѧ володаревицѣ и носовици
тог҃же лѣт҃ съвьршиша црк҃вь ст҃ꙑѧ пѧтницѧ заморьскии авгѹс҃ въ л҃
тогож҃ лѣт҃ съвьрши црк҃вь стг҃о пѧнтѣлѣимона федоръ пинещиниць
въ тож҃ лѣт҃ прѣстави сѧ рабъ бж҃ии парфѹрии а мирьскꙑ прокша малꙑшевиць постригъ сѧ ѹ ст҃го сп҃са на хѹтинѣ при игѹмене варламе
а покои г҃и дш҃ю ѥго
въ лѣт҃ ҂ѕ҃ ѱ҃ ѕ҃і приде лазорь всеволожь мѹж҃ из володимирѧ
и борисе мирошкиниць повелѣ ꙋбити ольксѹ събꙑславицѧ на ѧрославли дворѣ
и ѹбиша и без винꙑ въ сѹбт҃ѹ марта въ з҃і на ст҃го альксиꙗ
а заѹтра плака ст҃аꙗ бц҃ѧ ѹ стг҃о ꙗкова въ неревьскемь конци
въ лѣт҃ ҂ѕ҃ ѱ҃ з҃і идоша новгородьци на чьрниговъ съ кнѧзьмь костѧнтиномь позвани всеволодомь
и придоша на рѣкѹ на окѹ
и тѹ сѧ скопиша вси вои а кн҃зи рѧзаньстии
и сташа об онѹ странѹ окѣ въ помочь всеволодѹ
и позва ѥ всѣволодъ на обѣдъ
и сѣдоша ѕ҃ кн҃зь въ шатрѣ
а глѣбъ и ольгъ ѹ всеволода въ шатрѣ и новгородьци
и ту обадиста володимирицѧ брт҃ью свою
и не ими кнѧже вѣрꙑ брат҃и наю
сѹт҃ на тѧ съвѣтали съ чьрниговьскꙑми кнѧзи
и тѣмь ѥ облици рѧзаньстии кнз҃и
и всеволодъ изма ѥ и мѹж҃ ихъ и сковавъ посла ѥ въ володимирь
а самъ поиде съ новгородци и съ клеветникома на рѧзаньскѹю волость
и приде къ проньскѹ
и реч҃
передаите ми сѧ
они же сташа съ кнѧзьмь изѧславомь съ третиѥмь володимиричемь
кюръ михаилъ побеже переди ис проньска и ѿꙗ ѹ нихъ водѹ
и они передаша сѧ
и ꙗ кнѧгꙑню кюръ михаиловѹю
товарꙑ поима бе щисла
а съ изѧславомь миръ възѧ
и ѿидоша сторови
а новгородьци пѹс҃ ис коломна новѹгородѹ одаривъ бе щисла
и вда имъ волю всю и ѹставꙑ старꙑхъ кн҃зь ѥгоже хотѣхѹ новгородьци
и реч҃ имъ
кто вꙑ добръ того любите а злꙑхъ казните
а собоюю поꙗ сн҃а своѥго костѧнтина и посадника дъмитра стрелена подъ проньскомь а вѧтьшихъ з҃
новгородьци же пришьдъше новѹгородѹ створиша вѣче на посадника дмитра и на брат҃ю ѥго ꙗко ти повѣлѣша на новгородьцихъ сребро имати а по волости кѹрꙑ брати по кѹпцемъ вирѹ дикѹю и повозꙑ возити и все зло
идоша на дворꙑ ихъ грабежьмь
а мирошкинъ дворъ и дмитровъ зажьгоша
а житиѥ ихъ поимаша
а села ихъ распродаша и челѧдь
а скровища ихъ изискаша и поимаша бе щисла
а избꙑтъкъ роздѣлиша по зѹбѹ по г҃ гривнѣ по всемѹ городѹ и на щитъ
аще кто потаи похватилъ а того ѥдинъ б҃ъ вѣдаѥть
и ѿ тог҃ мнози разбогатѣша
а что на дъщькахъ а то кнѧзю оставиша
тог҃же лѣт҃ привезоша дмитра мирошкиницѧ мьрътвого из володимирѧ
и погрѣбоша и ѹ ст҃ого георгиꙗ въ манастꙑри подъле оч҃ѧ
а новгородьци хотѧхѹ съ моста съврѣщи нъ възбрани имъ архепс҃пъ митрофанъ
присла всеволодъ сн҃а своѥго ст҃ослав҃ въ новъгородъ въ нед҃ мѧс҃пѹс҃ю
тъгда даша посадьницьство твьрдислав҃ михалковицю
и даша дъщкꙑ дмитровꙑ ст҃ослав҃
а бѧше на нихъ бе щисла
и цѣловаша новгородци чс҃тьнꙑи хс҃ъ око
не хочемъ ѹ себе дьржати дѣтии дмитровꙑхъ ни володислава ни бориса нї твьрдислава станиловицѧ и овъстрата домажировицѧ
и поточи ꙗ кнѧзь къ оц҃ю
а на инѣхъ серебро поимаша бе щисла
въ лѣт҃ ҂ѕ҃ ѱ҃ и҃і новгородьцї ѹгонивъше литвѹ въ ходꙑницихъ избиша съ кнѧзьмь володимиромь и с посадникомь твьрдїславомь
тог҃же лѣт҃ ходи всеволодъ на рѧзань и реч҃ имъ
поиде къ мнѣ съ снм҃ь моимь ꙗрославомь за оку на рѧдꙑ
и переидоша к немѹ
и ту ꙗ изма
и посла пълкꙑ
изма женꙑ и дѣти
а градъ ихъ зажьже
и тако ꙗ расточи ꙗ по градомъ
на тѹж҃ зимѹ приде кн҃зь мьстислав҃ мьстиславиць на тържькъ и изма дворѧнѣ ст҃ославли и посадника оковаша
а товарꙑ ихъ кого рѹка доидеть
а в новъгородъ присла
кланѧꙗ сѧ ст҃ѣи софии и гробѹ оц҃ѧ моѥго и всѣмъ новгородьцемъ пришьлъ ѥсмь къ вамъ слꙑшавъ насильѥ ѿ кнѧзь
и жаль ми своѥꙗ оц҃инꙑ
то слꙑшавъше новгородьци послаша по нь съ великою чс҃тью
поиди кнѧже на столъ
а ст҃ослава посадиша въ влд҃цьни дворѣ и съ мѹжи ѥго донеле бѹдеть ѹправа съ оц҃мь
приде мьстиславъ въ новъгородъ
и посадиша и на столѣ оц҃и
и ради бꙑша новъгородьци
и поиде мьстиславъ съ всемь пълкомь на всеволода
и бꙑша на плоскѣи
и присла къ немѹ всеволодъ
тꙑ ми ѥси сн҃ъ а ꙗзъ тъбе оц҃ь
пѹсти ст҃ослава съ мѹжи
и всѣ ѥже заседелъ исправи
ꙗзъ кость пѹскаю и товаръ
и пѹсти мьстиславъ ст҃ослав҃ и мѹж҃ ѥго
а всеволодъ пѹс҃ гость съ товарꙑ
хрс҃тъ человаста и миръ възѧста
и приде мьстислав҃ въ новъгородъ
въ лѣт҃ ҂ѕ҃ ѱ҃ ѳ҃і приде дмитръ ꙗкѹниць из рѹси
и състѹпи сѧ твьрдиславъ посадничьства по своѥи воли старѣишю себе
тъгдаж҃ даша посадничьство дъмитрѹ ꙗкѹничю
и посла кнѧзь мьстиславъ дмитра ꙗкѹнїцѧ на лѹкꙑ съ новгородьци города ставитъ
а самъ иде на тържькъ блюстъ волости
исъ търожкѹ иде въ торопьчь
ис торопцѧ иде на лѹкꙑ
и сънѧ сѧ съ новгородьци
а лѹчѧномъ да кнѧзѧ володимира пльсковьскаг҃
тог҃же лѣт҃ волею бж҃иѥю съвьрши црк҃вь камѧнѹ вѧчеславъ прокшиниць вънѹкъ малꙑшевъ стꙑх҃ м҃
а даи б҃гъ ѥмѹ въ спс҃ениѥ млт҃вми ст҃хъ м҃
том҃же лѣт҃ бесъ кнѧзѧ и без новъгородьць новѣгородѣ бꙑс҃ пожаръ великъ
загорѣ сѧ на радѧтинѣ ѹлици
и съгорѣ дворовъ ҂д҃ и т҃ а црк҃вии е҃і
тог҃же лѣт҃ на зимѹ мс҃цѧ ге҃нврѧ въ к҃ в на стг҃о климента и злодѣи испьрва не хотѧ добра зависть въложи людьмъ на архѥпс҃па митрофана съ кнѧзьмь мьстиславомь
и не даша ѥмѹ правити сѧ
и ведоша и въ торопьць
онъ же то приꙗ съ радостию ꙗко і҃ѡ злат҃ѹстьць и григории акраганьскꙑи
тѹюже и сь приꙗ печѧль славѧ б҃а
тъгдаж҃ бѧше пришьлъ прѣж҃ изгнаниꙗ митрофанѧ архѥпс҃па добрꙑна ꙗдрѣиковиць изъ цс҃рѧград҃
и привезѣ съ собою гробъ гн҃ь
а самъ пострїже сѧ на хѹтинѣ ѹ стг҃о сп҃са
и волею бж҃иѥю възлюби и кн҃зь мьстїслав҃ и вси новгородьци
и послаша и въ рѹсь ставитъ сѧ
и приде поставленъ архѥпс҃пъ антонии
и створї полатѹ митрофаню цр҃квь въ имѧ ст҃го антониꙗ
въ лѣт҃ ҂ѕ҃ ѱ҃ к҃ ходи мьстислав на чюдь рекомѹю търмѹ съ новгородьци
и много полониша
скота бе щисла приведоша
потом҃ же на зимѹ иде кн҃зь мьстиславъ съ новгородьци иде на чюдьскꙑи городъ рекомꙑи медвѣжю головѹ
села ихъ потрати
и придоша подъ городъ
и поклониша сѧ чюдь кн҃зю
и дань на нихъ възѧ
и придоша вси сдрави
въ лѣт҃ ҂ѕ҃ ѱ҃ к҃ а въ петрово говениѥ изъѥхаша литва безбожнаꙗ пльсковъ и пожгоша
пльсковицї бо бѧхѹ въ то врем҃ изгнали кнз҃ѧ володимира ѿ себе
а пльсковици бѧхѹ на озѣрѣ
и много створиша зла и ѿидоша
въ лѣт҃ ҂ѕ҃ ѱ҃ к҃ в мс҃цѧ феврарѧ въ а҃ дн҃ь въ нед҃ сꙑропѹ҃стнѹю громъ бꙑс҃ по заꙋт҃нии
и вси слꙑшаша
и потом҃ къгда ж҃ змьи видѣша лѣтѧщь
том҃же дн҃е иде кн҃зь мьстислав҃ съ новгородьци на чюдь на ѥреву сквозе землю чюд҃скѹю къ морю
села ихъ потрати
и осѣкꙑ ихъ възь]ма
и ста съ новгородци подъ городомъ воробииномь
и чюд҃ поклониша сѧ ѥмѹ
и мьстиславъ же кн҃зь взѧ на нихъ дань
и да новгородьцемъ двѣ чѧсти дани а третьюю чѧсть дворѧномъ
бѧше же тѹ и пльсковьскꙑи кн҃зь всѣволодъ борисовиць съ пльсковици и торопьцьскꙑи кн҃зь дв҃дъ володимирь брат҃
и придоша сдрави вси съ множьствомь полона
въ тож҃ лѣт҃ изгони всеволодъ чьрмьнꙑи сн҃ъ ст҃ославль правнукъ олговъ внѹкꙑ ростиславле из рѹси так҃ река
брат҃ моꙗ ѥсте в҃ кнѧзѧ повесили вꙑ въ галици ꙗко злодѣꙗ
и положили ѥсте ѹкоръ на всѣхъ
и нѣтѹ вамъ чѧсти въ рѹс҃скои землї
тог҃же лѣт҃ прислаша внѹци ростиславли въ новъгородъ къ мьстиславу мьстиславицю
се не творить намъ всеволодъ ст҃ославиць частї въ рѹсьскои земли
а поиди
поищемъ своѥи оц҃инꙑ
мьстислав҃ же съзва вѣче на ꙗрослали дворѣ
и почѧ звати новгородьче кꙑѥвѹ на всѣволода чьрмьнаго
рекоша ѥмѹ новгородьци
кам҃ кнѧже очима позриши тꙑ там҃ мꙑ главами своими вьржемъ
и поиде кн҃зь мьстислав҃ съ новгородцї къ кꙑѥвѹ мс҃цѧ июнѧ на стг҃о феодора
и доидоша смольньска
и бꙑс҃ распрѧ новгородьцемъ съ смолнѧнꙑ
и ѹбиша новгородци смолнѧнина
а по кн҃зи не поидоша
кн҃зь же мьстиславъ въ вѣче поча звати
они же не поидоша
кнѧзь же чѣловавъ всѣхъ поклонивъ сѧ поиде
новгородьци же створивъше вѣче о собе почаша гадати
и реч҃ твьрдїславъ посадникъ ꙗко
брат҃ѥ страдали дѣди наши и оч҃и за рѹсьскѹю землю
тако брат҃ѥ и мꙑ поидимъ по своѥмь кн҃зи
и так҃ поидоша и смольньска
и постигъше кн҃зѧ и начаша воѥвати по днѣпрю городѣ черниговьскѣѥ
и възѧша рѣчицѣ на щїтъ и инꙑѥ городѣ мнозѣ чьрниговьскꙑꙗ
и придоша подъ вꙑшегородъ
и начаша сѧ бити
и одолѣ мьстиславъ съ брат҃ѥю и съ новгородьци
и ꙗша в҃ кнѧзѧ ростислав҃ ꙗрославицѧ и ѧропълка брат҃ ѥго вънѹка олгова
а вꙑшегородци поклониша сѧ
отвориша врата
а всеволодъ ис кꙑѥва вꙑбежа за дънепрь
и въиде мьстислав҃ съ брат҃ѥю и съ новгородьци въ кꙑѥвъ
и поклониша сѧ кꙑꙗне
и посадиша кꙑѥвѣ мьстислава романовицѧ вънѹкъ ростиславль
идоша ис кꙑѥва къ чьрниговѹ
и стоꙗвъше в҃і дн҃и възѧша миръ
и въземъше дарꙑ придоша новѹгородѹ вси сдравї
въ лѣт҃ ҂ѕ҃ ѱ҃ к҃ г поиде кнѧзь мьстиславъ по своѥи воли кꙑѥвѹ
и створи вѣцѣ на ꙗрославли дворѣ
и рече новгородьцемъ
суть ми орѹдиꙗ въ рѹси
а вꙑ вольни въ кн҃зѣхъ
тог҃же лѣт҃ новъгородьци много гадавъше послаша по ꙗрослава по всеволодицѧ по гюргевъ вънѹкъ гюргѧ иванъковицѧ посадника и ꙗкѹна тꙑсѧцьскаго и кѹпьць старѣишихъ і҃ мѹж҃
и въиде кн҃зь ꙗрославъ въ новъгородъ
и ѹсрѣте и архиѥпс҃пъ антонъ съ новгородьци
тог҃же лѣт҃ кн҃зь ꙗрослав҃ ꙗ ꙗкѹна зѹболомицѧ а по фомѹ посла по доброщиницѧ по новоторожьскꙑи посадникъ
и оковавъ потоци и на тьхвѣрь
и по грѣхомъ нашимъ обади федоръ лазѹтиниць и иворъ новотържьчь ꙗкѹна тꙑсѧцьскаго намнѣжицѧ
кн҃зь же ꙗрославъ створи вѣчѣ на ꙗрослали дворѣ
идоша на дворъ ꙗкѹнь и розграбиша
и женѹ ѥго ꙗша
а ꙗкѹнъ заѹтра иде съ посадникомь къ кнѧзю
и кн҃зь повѣле ꙗти сн҃а ѥго хрс҃офора маиꙗ въ к҃ а
тъгдаже на сборъ ѹбиша прѹсї овъстрата и сꙑнъ ѥго лѹготѹ
и въвьргоша и въ грѣблю мьртвъ
кн҃зь же о томь пожали на новгородцѣ
тог҃же лѣт҃ поиде кн҃зь ꙗрославъ на тържъкъ поимѧ съ собою твьрдислав҃ михалковицѧ микифора полюда сбꙑслава смена ольксѹ и мног҃ боꙗръ
и одаривъ присла въ новъгородъ
а самъ седе на търожькѹ
тоиж҃ осени мног҃ зла сѧ створи
поби мразъ обильѥ по волостї
а на търожкѹ все чело бꙑс҃
и заꙗ кн҃зь вьршь на търожкѹ
не пѹс҃ въ городъ ни воза
и послаша по кн҃зѧ смена борисовицѧ вѧчеслава климѧтицѧ зѹбьцѧ ꙗкѹна
и тѣхъ приꙗ
и кого послашь и кн҃зь приꙗ
а новѣгородѣ зло бꙑс҃ вельми
кадь ржи кѹплѧхѹть по і҃ грв҃нъ а овса по г҃ грв҃нѣ а рѣпѣ возъ по в҃ гр҃внѣ
ꙗдѧхѹ люди сосновѹю кору и листъ липовъ и мохъ
о горѣ тъгда брат҃ѥ бѧше
дѣти своѥ даꙗхѹть одьрень
и поставиша скѹдельницю
и наметаша полнѹ
о горѣ бѧше
по търгѹ трупиѥ
по ѹлицѧмъ трѹпиѥ
по полю трѹпиѥ
не можахѹ пси изѣдати члв҃ѣкъ
а вожане помроша
а останъке разиде сѧ
и тако по грѣхомъ нашимъ разиде сѧ власть наша и градъ нашь
новгородьци же останъке живꙑхъ послаша гюргѧ иванковицѧ посадника и степана твьрдиславицѧ инꙑ мѹжа по кн҃зѧ
и тѣхъ приꙗ
а въ новъгородъ приславъ ивора и чагюноса вꙑведе кнѧгꙑню свою к собе дъчерь мьстислалю
и потомь послаша манѹилѹ ꙗгольчевичѧ съ последнею речью
поиди въ свою оц҃инѹ къ ст҃ѣи софии
не идеши ли а повежь нꙑ
ꙗрославъ же и тѣхъ не пѹс҃
а гость новъгородьскꙑи всь приꙗ
и бꙑс҃ новѣгородѣ печѧль и въпль
тъгдаж҃ ѹчювъ мьстислав҃ мьстиславлїць зло то въѥха въ новъгородъ мс҃цѧ феврар҃ въ а҃і дн҃ь
и ꙗ хота григоревицѧ намѣстьника ꙗрослалѧ и всѣ дворѧнꙑ искова
и вꙑѥха на ꙗрослаль дворъ и цѣлова чс҃тьнꙑи крс҃тъ
а новгородьци к немѹ ꙗко с нимь въ животъ и въ смр҃ть
любо изищю мѹж҃ новгородьстии и волости
пакꙑ ли а головою повалю за новъгородъ
ꙗрославѹ же бꙑс҃ весть на тържькъ
и изгошиша твьрдь
а пѹти ѿ новагорода все засекоша и рѣкѹ тьхвѣрцю
а въ новъгородъ въсла р҃ мѹж҃ новгородьць мьстислав҃ проваживатъ из новагорода
и не ꙗша сѧ по то нъ вси бꙑша одинодш҃но
и то р҃ мѹж҃
и посла кн҃зь мьстиславъ съ новгородьци къ ꙗрослав҃ на тържькъ поп҃ гюргѧ стг҃о і҃ѡ на търговищи и свои мужь пѹс҃
сн҃ѹ кланѧю ти сѧ
мѹж҃ мои и гость пѹс҃
а самъ съ торожькѹ поиди
а съ мною любъвь възми
кн҃зь же ꙗрослав҃ того не ѹлюбивъ пѹсти попъ без мира
а новгородце съзва на поле за тържькъ въ мѧс҃пѹс҃нѹю сѹб҃
вьси мѹж҃ и гостьбници измавъ ꙗ всѧ посла исковавъ по своимъ городомъ
а товарꙑ ихъ раздаꙗ и коне
а бѧше всѣхъ новгородьць боле ҂в҃
и приде весть въ новъгородъ
бѧше же новгородьцевъ мало
ано тамо измано вѧчьшїѥ мѹж҃
а мьньшеѥ они розидоша сѧ а иноѥ помьрло голодомъ
кнѧзь же мьстиславъ створи вѣцѣ на ꙗрослали дворѣ
и поидемъ
реч҃
поищемъ мѹж҃ своихъ вашеи брат҃и и волости своѥи
да не бѹдеть новꙑи търгъ новгородомъ ни новгородъ тържькомъ
нъ къде ст҃аꙗ софиꙗ тѹ новгородъ
а и въ мнозѣ б҃гъ и въ малѣ б҃гъ и правд
въ лѣт҃ ҂ѕ҃ ѱ҃ к҃ д мс҃цѧ марта в а҃ дн҃ь въ въторник҃ по чс҃тѣи нед҃ поиде кн҃зь мьстїславъ на зѧть свои на ꙗрослава с новгородци
а въ четвьк҃ побѣгоша къ ꙗрославѹ прѣстѹпницї крс҃тѹ
человали бо бѧхѹ хс҃ъ чс҃тьнꙑи къ мьстиславѹ съ всѣми новгородци ѧко всѣмъ одинакꙑмъ бꙑти володиславъ завидиць гаврила игоревиць гюрги ольксиниць гаврильць милѧтиниць и съ женами и съ дѣтьми
мьстиславъ же поиде серегеремъ
и въниде въ свою волость
и реч҃ новгородьцемъ
идете въ зажитиꙗ
толико головъ не ѥмлете
идоша
исполниша сѧ кърма и сами и кони
и бꙑша вьрхѹ вълзѣ
осѣле ст҃ослав҃ рьжевкѹ городьць мьстиславль съ пълкꙑ въ і҃ тꙑсѧщь
мьстиславъ же съ володимиромь съ пльсковьскꙑмь поиде бързѣхъ въ е҃ съть
толико бо всехъ вои бѧшеть
и пригони оли побегли прочь
а ꙗрѹнъ бѧше затворїлъ сѧ въ градѣ въ р҃
и ѿби сѧ ихъ
и поиде мьстиславъ
и възѧ зѹбьчевъ
и бꙑша на возѹзѣ
и приде володимиръ рюриковиць съ смольнѧнꙑ
идоша по волзѣ воююче
и рекоша ѥмѹ
кнѧже поиди къ торожкѹ
реч҃ же мьстиславъ и володимиръ
поидемъ къ переꙗслалю
ѥсть ѹ наю третии дрѹгъ
и не бꙑ вести кде ꙗрославъ въ торожкѹ ли въ тьхвѣри ли
и наѥхаша на ꙗрѹна сторожи за тьхверью ꙗрославли
и пособи б҃гъ ꙗрѹнѹ
и многꙑ побиша
а инꙑхъ измаша
а инии ѹбежаша въ тьхвѣрь
и бꙑ вѣсть ѹ тѣхъ на ꙗрослава
и поидоша по волзе воююче
и пожьгоша шешю и дѹбнѹ и къснѧтинь и все поволожьѥ
и ѹстрѣте ѥремеи ѿ кнѧзѧ костѧнтина съ любъвью и съ поклономъ
поидоша къ переꙗслалю воююце
и бꙑша на городищи на рѣцѣ саррѣ ѹ ст҃ѣи маринѣ въ великѹю сѹб҃ мс҃цѧ април҃ въ ѳ҃
прїде кн҃зь костѧнтинъ съ ростовьци
хрс҃ъ цѣловаша
ꙗрославъ же поиде съ торожкѹ поимавъ стареишиѥ мѹжи съ собою новгородьстии и молодꙑхъ изборомъ
а новотържьци вси
и приде переꙗславлю
и скопи волость свою всю а гюрги свою
володимири такоже
а ст҃ослав҃ такоже
и вꙑиде ис переꙗслалѧ съ пълкꙑ и съ новгородьци и съ новотържьци
оле страшно чюдо и дивно брат҃ѥ
поидоша сн҃ве на оц҃ѧ
брат҃ на брат҃
рабъ на гн҃а
гн҃ъ на рабъ
и ста ꙗрославъ и гюрги съ брат҃ѥю на рѣче хзѣ
мьстиславъ же и костѧнтинъ и два володимира съ новгородци сташа на рѣцѣ липичи
и ѹзрѣша пълкꙑ стоꙗща
и послаша лариона сочьскаго къ гюргю
кланѧѥмъ ти сѧ
нѣтѹ нꙑ съ тобою обидꙑ
съ ꙗрославомь нꙑ обида
пѹс҃ мѹж҃ мои новгородьци н новотържьци
и что ѥси зашьлъ волости нашеи новгородьскои волокъ въспѧти
миръ с нами възьми
а крс҃тъ къ намъ цѣлѹи
а кръви не проливаиме
ѿвѣташа же
мира не хочемъ
а мѹжи ѹ мене
а далече ѥсте шли
и вꙑшли ѥсте акꙑ рꙑбꙑ на сѹхо
и сказа лариꙗнъ тѹ речь мьстиславѹ и новгородьчемъ
и рекоша новгородци
кънѧже не хочемъ измерети на конихъ нъ ꙗко оч҃и наши били сѧ на кѹлачьскѣи пѣши
кн҃зь же мьстиславъ радъ бꙑс҃ томѹ
новъгородци же съседавъше съ конь и портꙑ съметавъше босии сапогꙑ съметавъше поскочиша
а мьстїславъ поѥха за ними на конихъ
и сьстѹпи сѧ пълкъ новгородьскꙑи съ ꙗрослалимь пълкомь
и так҃ бж҃иѥю силою и помочью ст҃ꙑꙗ софиꙗ одолѣ мьстиславъ
а ꙗрославъ вда плеци и пълкъ ѥго
гюрги же състоꙗ костѧнтинѹ
и ѹзрѣ ꙗрослаль полкъ побегъшь гюрги
и тъ вда плече
мс҃цѧ април҃ въ к҃ а на стг҃о тимоф҃ѧ и федора и альѯандрꙑ цс҃рцѧ
о мъного побѣдꙑ брат҃ѥ
бещисльное число око не можеть ѹмъ чл҃вчьскъ домꙑслити избьѥнꙑхъ а повѧзанꙑхъ
ꙗрослав҃ въбегь въ переꙗслаль повеле въметатї въ погребъ что ѥсть новгородьць а инꙑхъ въ гридницю
и тѹ сѧ издъхоша въ множьствѣ
мьстиславъ же и костѧнтинъ и два володимира съ пълкꙑ поидоша по гюрги къ володимирю
и пришьдъше сташа подъ городомъ
и тои ноци загорѣ сѧ городъ и кн҃жь дворъ
и хотѣша новгородьци полести къ городѹ
и не да имъ кн҃зь мьстиславъ
и бꙑс҃ заꙋ҃тра
вꙑсла кн҃зь гюрги съ поклономъ къ кнѧземъ
не деите мене днс҃ь
а заꙋ҃тра поидѹ из города
и иде гюрги из володимирѧ въ радиловъ городьчь
и посадиша новгородци костѧнтина въ володимири на столѣ отни
костѧнтинъ же одари чс҃тью кн҃зи и новгородьци бе щисла
мьстислав҃ же поиде съ новгородьци къ переꙗславлю
и не идѧ къ городѹ поима дарꙑ
пославъ поꙗ дъцерь свою женѹ ꙗрославлю и что живꙑхъ новгородьць и что бꙑло съ ꙗрославомь въ полкѹ
и придоша въ новъгородъ съдрави вси
о великъ ѥ брат҃ѥ промꙑслъ бж҃ии
на томь победищи гюргевꙑхъ и ꙗрослалихъ вои паде бе щисла
а новородьць ѹбиша на състѹпѣ дмитра пльсковитїна онтона котелника иванъка прибꙑшиницѧ опоньника
а въ загонѣ иванка поповицѧ сьмьюна петриловицѧ тьрьскаг҃ даньника
приде мьстислав҃ въ новъгородъ
и радъ бꙑс҃ влд҃ка и вси новгородьци
тъгда ѿꙗша посадничьство ѹ гюргѧ ѹ иванковицѧ и даша твьрдиславѹ мих҃лковиц҃
въ лѣт҃ ҂ѕ҃ ѱ҃ к҃ з присла великꙑи кн҃зь мьстислав҃ романовиць ис кꙑѥва сн҃ъ свои всѣводъ
реч҃
приимете собе кн҃зѧ всеволода
а ст҃ослав҃ стареишаго пѹс҃те къ мнѣ
новгородьци же волю ѥго створиша
поиде тоꙗ зимꙑ сьмьюнъ ѥмїнъ въ д҃.хъ стѣхъ на тоимокарꙑ
и не пѹс҃ ихъ гюрги ни ꙗрослав҃ сквозѣ свою землю
и придоша новѹгородѹ въ лодьѧхъ
и ста по полю шатрꙑ на зло
и замꙑслиша твьрдислав҃ и ꙗкѹнъ тꙑсѧчьскꙑи
засли къ гюргю не пѹс҃ти ихъ тѹда
и възвадиша городъ
тъгда ѿѧша посадничьство ѹ твьрдислав҃ и даша сменѹ борисовицю
а тꙑсѧцьскоѥ ѹ ꙗкѹна и даша семьюнѹ ѥминѹ
тъгдаже концѧша црк҃вь камѧнѹ ст҃ꙑꙗ варварꙑ
тогож҃ лѣт҃ заложиста твьрдиславъ съ федоромь црк҃вь камѧнѹ стг҃о михаила
а дрѹгѹю ст҃хъ г҃ отрокъ посторонь малѹ
съвѣршиша ю въ д҃ дн҃и
поиде кн҃зь мьстиславъ и володимиръ ис кꙑѥва къ галицю на королевицѧ
и вꙑидоша галицѧне противѹ и чехове и лѧхове и морава и ѹгре
и състѹпиша сѧ полкове
и пособи б҃ъ мьстиславѹ
и въ городъ галиць въѥха
а королевицѧ рѹкама ꙗша и съ женою
и взѧ миръ съ королемь
а сн҃ъ ѥго пѹс҃
а самъ сѣдѣ въ галици а володимиръ рюриковиць кꙑѥвѣ
том҃же лѣт҃ иде кн҃зь всеволодъ съ новгородьци къ пертѹѥвѹ
и ѹстретоша стороже нѣмьци литва либь
и биша сѧ
и пособи б҃ъ новгородьцемъ
идоша подъ городъ
и стоꙗша в҃ нед҃
не взѧша города
и придоша сторови
тогож҃ лѣт҃ иде антонъ архѥпс҃пъ новгородьскꙑи на тържькъ
новгородьцї же въведоша архѥпс҃па митрофана въ дворъ опѧть на столъ
а къ онтонию послаша
поиди кде ти любо
антонии же поиде въ новгородъ
и стг҃о сп҃са въ нередицѧхъ
кн҃зь и новгородьци рекоша митрофанѹ и онтонѹ
идита къ митрополитѹ
да кого намъ прислеть то нашь влд҃ка
и пѹс҃ша с нима цьрньцѧ васиꙗна попа а дрѹгого поп҃ бориса
пришьдъше же ѿ пьртѹѥва вдаша посадничьство твьрдислав҃ а ꙗкѹнѹ тꙑсѧчьскоѥ опѧть
въ лѣт҃ ҂ѕ҃ ѱ҃ л҃ послаша владꙑкѹ митрофана и посадник҃ иванка и старѣишии мѹж҃ володимирю къ гюргю къ всѣволодицю по сн҃ъ
и вда имъ всеволода на всѣи воли новгородьстѣи
приде кн҃зь всѣволодъ в новъгородъ
и вл҃дка и вси мѹж҃ одарени бе щисла
и ради бꙑша новгородьци
и бꙑс҃ миръ
тог҃же лѣт҃ гюрги кн҃зь присла брат҃ своѥго ст҃ослав҃ новгородьчемъ въ помощъ
идоша новгородьци съ ст҃ослав҃мь къ кеси
и придоша литва въ помочь же
и много воѥваша
нъ города не възѧша
на тѹже зимѹ кн҃зь всѣволодъ побеже въ ноць ѹтаивъ сѧ из новагорода съ всемь дворомь своимь
новгородьци же печѧльни бꙑша о томь
тогдаже новгородци послаша мѹж҃ стареишии къ гюргю
оже ти не.ѹгодьно дьржати новагорода сн҃мь а въда нꙑ брат҃
и дасть имъ брат҃ своѥго ꙗрослав҃
приде кн҃зь ꙗрославъ ѿ брат҃
и иде съ всею областию къ колꙑваню
и повоѥва всю землю чюдьскѹю
а полона приведе бе щисла
нъ города не взѧша
злат҃ мног҃ възѧшѧ
и придоша вси съдрави
поиде кн҃зь ꙗрослав҃ съ кн҃ѧгꙑнею и съ дѣтми переꙗслалю
новгородци же кланѧхут сѧ ѥмѹ
не ходи кн҃же
онъ же поиде по своѥи воли
новгородьци же послаша къ гюргю по сн҃ъ
и дасть имъ опѧт҃ сн҃ъ свои всеволодъ
а зовоуть я татары
а инии гл҃ть таоурмены
а дроузии печенѣзи
инии же гл҃ть яко се соуть о них.же мефодии патомьскыи епс҃пъ съвѣдѣтельствоуѥть яко си соуть ишли ис поустынѧ ѥтриѥвьскыя соуще межи въстокомь и сѣверомъ
тако бо мефодии гл҃ть яко скончанию врѣменъ явити с҃ тѣмъ яже загна гедеонъ
и поплѣнѧть всю земьлю ѿ въстокъ до ѥфранта и ѿ тигръ до поньскаго морѧ кромѣ ефиопия
б҃ъ ѥдинъ вѣсть кто соуть и ѿколѣ изидоша
прѣмѹдрии моуж҃ вѣдѧть я добрѣ кто книгы разоумѣѥть
мы же ихъ не вѣмы кто соуть нъ сде въписахомъ о нихъ памѧти ради роускыхъ кн҃зь и бѣды яже быс҃ ѿ нихъ имъ
слышахомъ бо яко многы страны поплѣниша ясы ѡбезы касогы и половьчь безбожьныхъ множьство избиша а инѣхъ загнаша
и так҃ измроша оубиваѥми гнѣвомь бж҃иѥмь и прчс҃тыя ѥго м҃тре
много бо зла створиша ти оканьнии половчи роусьскои земли
того ради всемлс҃тивыи бъ҃ хотѧ погоубити безбожныя с҃ны измаиловы коуманы яко да ѿмьстѧть кръвь крс҃тьяньску
ѥже и быс҃ над ними безаконьными
придоша бо ти таоурмени в сю страноу коуманьскоу
и прідоша близъ роуси идеже зоветь сѧ валъ половьчьскы
и прибегоша оканьнии половчи
избьѥныхъ избытъкъ
котѧнь с ынѣми кнѧзи
а данилъ кобѧковиць и гюрги оубьѥна быс҃ с нимь
множьство половьчь
сь же котѧнь бѣ тьсть мьстиславоу галицьскомоу
и пріде съ поклономь съ кнѧзи половьцьскыми къ зѧти въ галичь къ мьстиславоу и къ всемъ кн҃земъ роусьскымъ
и дары принесе многы кони и вельблоуды и боуволы и дѣвкы
и одариша кнѧзь роусьскыхъ а рекоуче тако
нашю землю днс҃ь ѿяли а ваша заоутро възѧта будеть
и възмоли сѧ котѧнь зѧти своѥмоу
мьстислав҃ же поцѧ молити сѧ кнѧземъ роусьскымъ брат҃и своѥи рекѧ тако
оже мы брат҃ѥ симъ не поможемъ тъ си имоуть придати сѧ к нимъ тъ онѣмъ больши будеть сила
и так҃ доумавъше много о собе яша сѧ по поуть и поклона дѣлѧ и молбы кн҃зь половьчьскыхъ
и начаша воѥ пристраивати кожьдо свою власть
и поидоша съвъкоупивъше землю всю роус҃скоую противоу татаромъ
и быша на днѣпрѣ на зароубе
тъгда же оувѣдавъше татари оже идоуть роус҃стии кн҃зи противоу имъ и прислаша послы къ роус҃скым кн҃земъ
се слышимъ оже идете противоу насъ послоушавше половьць
а мы вашеи землі не заяхомъ ни городъ вашихъ ни селъ вашихъ ни на васъ придохомъ ни придохомъ бм҃ь поущени на холопы и на конюси своѥ на поганыя половче
а вы възміте с нами миръ
аже выбежать къ вамъ а биите ихъ ѿтолѣ а товары ѥмлите к собе
занеже слышахомъ яко и вамъ много зла створиша
того.же дѣлѧ и мы биѥмъ
тог҃ же роус҃стии кн҃зи не послоушаша нъ послы избиша а сами поидоша противоу имъ
и не дошьдъше ольшья и сташа на днѣпрѣ
и прислаша к нимъ второѥ послы татари рекоуще тако
а ѥсте послоушали половьчь а послы наша ѥсте избили а идете противоу нас҃ тъ вы поидите
а мы васъ не заяли
да всѣмъ б҃ъ
и ѿпоус҃ша прочь послы ихъ
тъгъда же мьстислав҃ перебродѧ сѧ днѣпрь прѣиде въ ҂а҃ вои на сторожи татарьскыя и побѣди я
а прокъ ихъ въбѣже съ воѥводою своимь гемѧбѣгомь въ коурганъ половьчьскыи
и тоу имъ не бы мочи
и погрѣбоша воѥводоу своего гемѧбега жива въ земли хотѧще животъ ѥго оублюсти
и тоу и налезоша испросивъше половьци оу мьстислав҃ и оубиша и
слышавъше же то кн҃зи роус҃стии поидоша за днѣпрь
и поидоша вси въ коупѣ
по нихъ же идоша ѳ҃ дн҃иі
и заидоша за калакъ рѣкоу
и послаша въ сторожихъ яроуна съ половьци а сами станомь сташа ту
тъгда же яроунъ състоупи сѧ с ними хотѧ бити сѧ
и побегоша не оуспѣвъше ничто.же половци назадъ
и потъпташа бежаще станы роус҃скыхъ кн҃зь
не оуспѣша бо исполчити сѧ противоу имъ
и съмѧтоша сѧ всѧ
и быс҃ сѣцѧ зла и люта
мьстиславъ же кыѥвьскыи кн҃зь видѧ се зло не движе сѧ съ мѣста никамо.же
сталъ бо бѣ на горѣ надъ рѣкою надъ калкомь
бѣ бо мѣсто то камѧнисто
и тоу оугоши городъ около себе въ колѣхъ
и би сѧ с ними из города того по г҃ дн҃и
ини же татари поидоша по роус҃скыхъ кн҃зихъ бьюче до днѣпрѧ
а оу города тог҃ оста в҃ воѥводѣ цьгырканъ и тешюканъ на мьстислав҃ и на зѧти его на андрѣя и на ольксандра доубровьцьскаго
беста бо в҃ кн҃зѧ съ мьстиславом҃
тоу ж҃ и бродници съ татары быша и воѥвода плоскына
и тъ оканьныи воѥвода цѣловавъ крс҃тъ чес҃ныи къ мьстислав҃ и къ обѣма кн҃зема око ихъ не избити нъ поус҃ти ихъ на искоупъ и сълга оканьныи
прѣда ихъ извѧзавъ татаромъ
а город възѧшь и люди исѣкоша
и тоу костью падоша
а кн҃зи имъше издавиша подъкладъше подъ дъскы
а сами вѣрхоу сѣдоша обѣдати
и так҃ животъ ихъ концѧша
а иныхъ кн҃зь до днѣпрѣ гонѧче оубиша ѕ҃ ст҃ослав҃ яневьскаго изѧслав҃ ингворовицѧ ст҃ослав҃ шюмьскаго мьстислав҃ церниговьскаго съ сн҃мь гюргѧ невѣжьскаго
тъгда же мьстислав҃ мьстислалиць переже перебегъ днѣпрь ѿрѣя ѿ берега лодьѥ да не идоуть татари по нихъ
а самъ ѡдва оубежа
а прочии вои
десѧтыи приде кождо въ своя си
а иныхъ половци побіша ис конѧ
а иного ис порта
и тако за грѣхы наша б҃ъ въложі недооумениѥ въ нас҃
и погыбе мног҃ бе щисла людии
и быс҃ въпль и плачь и печѧль по городомъ и по селомъ
си же злоба сътвори сѧ мс҃цѧ маия въ л а҃ на стог҃ ерѣмья
татари же възвратиша сѧ ѿ рѣкы днѣпрѧ
и не съвѣдаемъ ѿкоудоу соуть пришли и кдѣ сѧ дѣша опѧть
а мнѣ реч҃ даи б҃ъ исправити правда новгородьскаꙗ тоже ѿ вас҃ поꙗти сн҃а своѥго
въ лѣт҃ ҂ѕ҃ ѱ҃ л҃ и трѧсе сѧ землѧ въ пѧтък҃ по велицѣ дн҃и е҃ нед҃ въ обѣдъ
а инии ѹже бѧхѹ ѿобѣдали
то же брат҃ѥ не на добро на зло
грѣхъ дѣлѧ нашихъ б҃ъ намъ знамениꙗ кажеть да бꙑхомъ сѧ покаꙗли ѿ грѣхъ нашихъ
коликѹ б҃ъ наведе на нꙑ смр҃ть тои веснꙑ
да то мꙑ видѧще не разѹмѣхомъ своѥꙗ погꙑбели
нъ скорѣиши бꙑхомъ на зло
тогож҃ лѣт҃ слн҃че помьрце маиꙗ въ д҃і на стг҃о сидора въ ꙋторк҃ въ срьдъ ꙋтра
и бꙑ акꙑ въ е҃ ноции мс҃ць
и опѧт҃ наполни сѧ
и ради бꙑхомъ небози
тог҃же мс҃цѧ въ ѳ҃і на сборъ ст҃хъ оц҃ь т҃ и и҃і приде архѥпс҃пъ спуридонъ в новъгородъ поставленъ ѿ митрополита кюрила
поставленъ бꙑс҃ поп҃мъ въ сꙑропѹс҃ю нед҃
архѥпс҃помъ по чс҃тѣи нед҃ на сборъ
въ тож҃ лѣ҃ кн҃зь михаилъ створи пострѣгꙑ снв҃и своѥмѹ ростислав҃ новегородѣ ѹ ст҃ѣи софии
и ѹꙗ влас҃ архепс҃пъ спиридон
и посади ѥго на столѣ
а самъ поиде въ цьрниговъ
томьж҃ лѣт҃ роспрѣ сѧ степанъ твьрдиславиць съ водовїкомь
иванке тимошкиниць по степанѣ
и биша иванка паробчи посадници
то ж҃ бꙑс҃ на городищи
а заѹт҃ створи вѣцѣ на посадник҃ на ѧрослали дворѣ
и поиде на дворъ ѥго
и розграбиша и
посадник҃ же опѧт҃ възъвари городъ вьсь
и сменъ борис҃виць на иванка и на ꙗкима влѹнковицѧ и на прокшю лашнева
поидоша съ вѣчѧ
и мног҃ дворовъ розграбиша
а волоса блѹткиницѧ на вѣчи ѹбиша
реч҃ посадник҃
тꙑ ѥси мои дворъ хотелъ зажечи
а пропрокшинъ дворъ зажгоша
а ꙗкимъ бежа къ ꙗрославѹ
а инии схорониша сѧ
нъ и тѣхъ ѹротївше пѹс҃ша
а иванка после имъш҃
ѹби водовикъ
въвьргошь въ волхово
тог҃же б҃ъ видѧ наша безакониꙗ и брт҃оненавидениѥ и непокорениѥ дрѹг҃ къ дрѹг҃ и зависть
и крс҃тмь вѣрѧще сѧ въ лжю ѥгоже анг҃ли не могѹть зрѣти и мног҃очити крꙑлꙑ закрꙑвають с҃ тог҃же мꙑ въ рѹк҃хъ дьржаще сквѣрньнꙑ ѹстꙑ цѣлѹѥмъ
и за то б҃ъ на нас҃ поганꙑꙗ навѣдѣ
и землю нашю пѹс҃ положиша
а иноѥ сами не блюдѹче без милости истерѧхомъ свою влас҃
и так҃ бꙑс҃ пѹс҃
и тако нꙑ г҃ь б҃ъ възда по дѣломъ нашимъ
изби мразъ на въздвижениѥ чс҃тььнаг҃ хс҃а обильѥ по волости нашеи
и ѿтолѣ горе ѹстави с҃ велико
почахомъ кѹпити хлѣбъ по и҃ ку[нъ
а ржи кадь по к҃ грв҃нъ
а въ дворехъ по пол҃ л҃
а пшеницѣ по м҃ грв҃нъ
а пшена по н҃
а овсѣ по г҃і грв҃н
и разиде сѧ грд҃ъ нашь и волость наша
и полни бꙑша чюж҃ град҃ и странꙑ брат҃ѥ нашеи и сестръ
а останъкъ почаша мерети
и кто не просльзить сѧ о семь видѧще мьртвьцѧ по ѹличамъ лежаща и младѣнцѧ ѿ пьсъ изедаѥмꙑ
и въложи б҃ъ въ срд҃це бл҃гоѥ створити архепс҃пу спуридонѹ
и постави скѹделницю ѹ стх҃ъ апос҃лъ въ ꙗмѣ на просьскои ѹлици
и пристави мѹжа бл҃га смерена именьмь станила возити мьртвьцѧ на кони кде обидѹце по городѹ
и так҃ бес престани по всѧ дни влачаше
и наполни до вьрха иже бꙑс҃ в неи числомь ҂г҃ и л҃
на тѹж҃ зимѹ поиде кнѧжиць ростислав҃ съ посадник҃мь вънездомь на тържькъ мс҃цѧ декаб҃ въ и҃ въ нед҃
а заѹтра ѹбиша смена борисовицѧ въ ѳ҃
а домъ ѥго всь розграбиша и села
а женѹ ѥго ꙗша
а самого погрѣбоша ѹ стг҃о гюргѧ въ манастꙑри
так҃же и водовиковъ дворъ и села и брат҃ его михалѧ и даньслав҃ и борисовъ тꙑсѧчьскаго и творимириць инꙑхъ много дворовъ
а водовикъ то зло ѹслꙑшавъ побеже съ торжькѹ съ брат҃ѥю
и борис҃ тꙑсѧчьскꙑи и новотържьчи къ михаилѹ въ цьрниговъ
и даша посадничьство степанѹ твьрдиславичю
а тꙑсѧчьское миките петриловицю
а добꙑтъкъ сменовъ и водовиковъ по стомъ розделиша
они трѹдиша с[ѧ събирающе
а си въ трѹдъ ихъ вънидоша
о так҃вꙑх бо рече дх҃ъ ст҃[ꙑ]и
събираѥть а нѣ вѣс҃ комѹ сбирает҃
а кнѧжицю ростислав҃ пѹт҃ показаша с торожкѹ къ оцв҃и въ цьрниговъ
как҃о оц҃ь твои реклъ бꙑлъ въсѣсти на коне на воинѹ съ въздвижениꙗ и крс҃тъ цѣловалъ а се ѹже микулинъ дн҃ь
съ нас҃ крс҃тное челованиѥ
а тꙑ поиди прочь
а мꙑ собе кн҃зѧ промꙑслимъ
и послаш҃ по ꙗрослав҃ на всеи воли новгородьстѣи
ꙗрослав҃ же въбързѣ приде въ новъгородъ мс҃цѧ декаб҃ въ л҃
и створи вѣцѣ и цѣлова ст҃ѹю бц҃ю на грамотахъ на всѣхъ ꙗрослалихъ
и сѣдѣвъ в҃ нед҃ иде опѧт҃ въ переꙗслаль
поꙗ съ собою мѹж҃ новгородьскꙑꙗ моложьшаꙗ
а сн҃а своꙗ в҃ посади новѣгородѣ феодора и ольѯандра
тоиже зимѣ въвѣдоша съ хѹтина ѿ стг҃о сп҃са арсѣниꙗ игѹмена мѹж҃ кротка и смерена кн҃зь ꙗрослав҃ влд҃ка спуридонъ и всь новгородъ
и даша игѹменьство ѹ стг҃о георгиꙗ
а савѹ лишиша
посадиша и въ келии
и разболе сѧ лежавъ ѕ҃ нед҃
и прѣстави сѧ марта въ е҃і въ сѹб҃ предъ обедьнею
и так҃ погрѣбенъ бꙑс҃ игѹменомь арсѣниѥмь и всѣю брат҃ѥю
а даи б҃ъ млт҃ва ѥго ст҃аѧ всѣмъ крс҃тьꙗномъ и мнѣ грѣшномꙋ тимофѣю понаманарю
бѧшеть бо мѹж҃ бл҃гъ кротъкъ съмѣренъ и незлобивъ
покои б҃ъ дш҃ю ѥго съ всѣми правьднꙑими въ црс҃твии нбс҃нѣмь
мꙑ же на прѣднеѥ възвратимъ сѧ на горкѹю и бѣднѹю памѧт҃ тоꙗ веснꙑ
что бо рещи или что глт҃и о бꙑвшеи на нас҃ ѿ б҃а казни
ꙗко инии простаꙗ чадь рѣзахѹ люд҃ живꙑꙗ и ꙗдѧхѹ
а инїи мьртваꙗ мѧс҃ и трѹпиѥ обрѣзающе ꙗдѧхѹ а друзии конинѹ псинѹ кошкꙑ
нъ тѣхъ осочивъше тако творѧхѹ овъихъ огньмь ижгоша а дрѹгꙑхъ осѣкоша
инꙑхъ извѣшаша
ини же мъхъ ꙗдѧхѹ ѹшь соснѹ корѹ липовѹ и листъ ильмъ кто что замꙑслѧ
а инии пак҃ злии члв҃ци почаша добрꙑхъ люд҃и домꙑ зажїгати кде чююче рожь
и так҃ разграбливахѹть имениѥ ихъ
въ покаꙗниꙗ мѣс҃ злоѥ
и горцѧиши того бꙑхомъ на зло а видѧще предъ очима нашима гневъ бж҃ии мьртвьци по ѹчамъ и по търгѹ и по мостѹ по великомѹ ѿ пьсъ изедаѥмꙑ оже не можахѹ погрѣбати
и поставиша дрѹгѹю скѹдьлницю на поли коньць чюдиньчевѣ ѹлици
и бꙑс҃ та пълна в нѣиже числа нѣс҃
а г҃тьюю поставиша на колѣни за стм҃ь рожьствомъ
и та ж҃ бꙑс҃ пълна въ неиже числа нѣс҃
то ж҃ бꙑ намъ все видѧще предъ очима лѹчьшимъ бꙑти
мꙑ же бꙑхомъ пѹщьши
брат҃ брат҃ не съжалѧшеть сѧ ни оч҃ь сн҃ови ни мт҃и дъчери ни сѹсѣдъ сѹсѣдѹ
не ѹламлѧше хлѣба
не бꙑс҃ млс҃ти межи нами нъ бѧше тѹга и печаль
на ѹличи скърбь дрѹгь съ дрѹгомъ
дома тъска
зрѧще дѣтии плачюще хлѣба а дрѹгаꙗ ѹмирающа
и кѹплѧхомъ по грв҃нѣ хлѣб҃ и по болшю
а ржи д҃.ю час҃ кади кѹплѧхомъ по грв҃нѣ серѣбра
и даꙗхꙋ оц҃и и мт҃ри дѣт҃ своѥ одьрень ис хлѣба гостьмъ
се же горе бꙑс҃ не въ нашеи земли въ одинои нъ по всеи облас҃ рѹс҃стѣи кромѣ кꙑѥва одиного
и тако нꙑ б҃ъ възда по дѣломъ нашимъ
въ лѣт҃ ҂ѕ҃ ѱ҃ л҃ ѳ загорѣ сѧ ѿ матѣѥва двора ѿ вꙑшковицѧ
и погорѣ вьсь коньць славьньскꙑи оли и до концѧ хълма мимо стг҃о илию
нъ ѹблюде б҃ъ ст҃хъ црк҃въ
нъ толми бѧше лютъ пожаръ ꙗко по водѣ огнь горѧше ходѧ чрѣсъ вълхово всѣмъ людьмъ зрѧщимъ
и головъ нѣколико истопѣ въ волховѣ
тогож҃ лѣт҃ ѿкрꙑ б҃ъ млс҃рдиѥ своѥ на нас҃ грѣшнꙑхъ
створи млс҃ть свою въскорѣ
прибѣгоша нѣмьци и замориꙗ съ житомь и мѹкою
и створиша много добра
а ѹже бѧше при конци городъ сии
тоиже осени ходи ꙗрославъ ратию на цьрниговѣскѹю волость с новгородци и съ всѣю властью своѥю на михаила
и пожьже шереньскъ
и стоꙗвъ подъ мосальскомь и въспѧти сѧ въспѧть истративъ обилиꙗ мъного
тѹж҃ подъ городомь застрѣлиша олдана подвоискаго
и без мира ѿидоша
томьж҃ лѣт҃ прѣстави сѧ водовикъ вънездъ посадник҃ новгородьскꙑи въ цьрниговѣ
в лѣт҃ ҂ѕ҃ ѱ҃ о҃ з придоша нѣмци в силѣ велицѣ подъ пльсковъ в нед всѣх҃ ст҃хъ
і пристѹпиша к городу і не ѹспѣша ничтоже
но большюю ранѹ въсприꙗша
и стоꙗша і҃ дн҃ии
новгородци же съ кн҃земь юрьемь погониша сѧ по нихъ
інии на конихъ а іниі в насадѣхъ поѣхаша вборзѣ
і ꙗко ѹвѣдаша нѣмци новгородьскꙑи полкъ побѣгоша за рѣкѹ
новгородци же приѣхаша въ пльсковъ
и взѧша миръ чресъ рѣкѹ на всеі воли новгородьскои
тог҃же лѣт҃ приѣха кн҃зь ꙗрослав҃ в новъгородъ
і нача жалити
мѹжи мои і брат҃ꙗ моꙗ і ваша побита
а вꙑ розъратили сѧ с нѣмци
на жирослава двд҃овича і на міхаіла мишинича і на юрьꙗ сбꙑславича хотѧ іхъ лишити волости
новгородци же сташа за них҃
кн҃зь же хотѣ із города ѣхати
новгородци же кланѧхѹ сѧ емѹ
кн҃же тѣмъ гнѣва ѿдаі
а ѿ нас҃ не ѣзди
еще бо не добрѣ сѧ бѧхѹ ѹмирили с нѣмци
кн҃зь же того не послѹша
і поѣха проче
бл҃гословлениѥ ѿ влд҃кы
покла(нѧни)ѥ ѿ посадн(i)ка михаила и ѿ тысѧцьскаго кондрата и ѿ всѣго новагорода и ѿ всѣхъ старѣишихъ и ѿ всѣхъ меньшихъ къ кн҃зю ярославоу
на семь кн҃же цѣлоуи хс҃ъ къ всѣмоу новоугородоу на цѣмь то цѣловали дѣди и ѡ҃ци и ѡ҃ць твои ярославъ
новъгородъ ти дѣржати въ старинѣ по пошлинѣ
что волостии всѣхъ новгородьскыхъ того ти кн҃же не держати своими моужи нъ дьржати моужи новгородьскыми
а даръ имати тобе ѿ техъ волостии
а бес посадника тобе волостии не раздавати
а комоу раздаялъ волости братъ твои алеξандръ илi дмитрии съ новгородци тобе техъ волостии без вины не лишати
а что ти кн҃же пошло на торожку и на волоцѣ тивоунъ свои дьржати
на своѥи чѧсти дьржати а новьгородьць на своѥи чѧсти дьржати
а въ бежицахъ кн҃же тобе ни твоѥи кнѧгыни ни твоимъ бояромъ ни твоимъ дворѧномъ селъ не дьржати ни коупити ни даромъ приимати и по всеи волости новгородьскои
а се кн҃же воло(с)ти новгородьскыѥ волокъ съ всеми волость(м)и тържькъ бежицѣ городьць палиць а то ѥсме дали иванкови потомъ мелѣчѧ шипино ѥгна вологда заволоцьѥ трѣ перемь печера югра
а в роусоу ти кн҃же ѥздити ѡсень
а лѣт҃ не ѥздити
ѥздити на ѡзвадо звѣри гонитъ
а в ладогоу ти кн҃же слати ѡсетрьникъ и медовара по грамотѣ оц҃ѧ своѥго ярослава
а соудъ кн҃же ѿдалъ дмитрии съ новгородци бежичѧномъ и ѡбонижаномъ на г҃ лѣт҃
соудьѥ не слати
а из бежиць кн҃же людии не выводити въ свою землю ни изъ инои волости новгородьскои ни грамотъ имъ даяти ни закладниковъ приимати ни кнѧгыни твоѥи ни бояромъ твоимъ ни дворѧномъ твоимъ ни смерда ни коупцины
а без вины ти моужа волости не лишити
а грамоты ти кн҃же не посоуживати
а пожне кн҃же что пошло тобе и твоимъ моужемъ то твоѥ
а что былъ ѿялъ брат҃ твои алеξандръ пожне а то ти кн҃же не надобѣ
а что кн҃же братъ твои алеξандръ дѣялъ насилиѥ на новѣгородѣ а того сѧ кн҃же ѿстоупи
дворѧномъ твоимъ и тивоунимъ погонъ имати како то пошло
а на томъ ти кн҃же на всѣмъ хс҃ъ цѣловати бес перевода прi нашихъ послѣхъ
а мы ти сѧ гн҃е кн҃же кланѧѥмъ
а что кн҃же мытъ по твоѥи земли и по (и)нои волости и по всеи суждальскои земли а то кн҃же имати по в҃ векши ѿ лодьѥ и ѿ воза и ѿ лну и ѿ хмелна короба
а дворѧномъ твоимъ по селомъ оу коупцевъ повозовъ не имати разве ратнои вести
тако кн҃же гн҃е пошло ѿ дѣдъ и ѿ оц҃ь и ѿ твоихъ и ѿ нашихъ и ѿ твоего ѡч҃ѧ ярослава
Слава тебѣ г҃и цр҃ю нб҃сьныи ꙗко съподоби мѧ написати Еуглие се
почахъ же е писати въ лѣт ҂ѕ҃ ф҃ ѯ҃ д
А оконьчахъ е въ лѣт ф҃ ѯ҃ е
Написахъ же еуглие се рабоу бж҃ию нареченоу сѫщоу въ кр҃щении иосифъ а мирьскы остромиръ близокоу сѫщоу изѧславоу кънѧзоу
изѧславоу же кънѧзоу тогда прѣдрьжѧщоу обѣ власти и оц҃а своего ꙗрослава и брата своего володимира самъ же изѧславъ кънѧзь правлꙗаше столъ о҃ца своего ꙗрослава кыевѣ А брата своего столъ порѫчи правити близокоу своему остромироу новѣгородѣ
Мънога же лѣт дароуи б҃ъ сътѧжавъшоумоу Еуглие се на оутѣшение мъногамъ д҃шамъ кр҃стиꙗньскамъ
даи емоу г҃ь б҃ъ бл҃ние с҃тыхъ еванг҃листъ иіоана матфеа лоукы марк и с҃тыхъ прао҃ць Авраама и ісака и іꙗкова самомоу емоу и подружию его феоѳанѣ и чѧдомъ ею и подружиіемь чѧдъ ею
съдравьствоуите же мънога лѣт съдьржѧще пороучение свое
Аминъ
Азъ григории диꙗкон написахъ еуглие е
да иже горазнѣе сего напише то не мози зазьрѣти мьнѣ грѣшьникоу
почахъ же писати мсца октѧб к҃ а на памѧт илариона А оконьчах мсца маиꙗ въ в҃і на пат епифана
молю же вьсѣхъ почитаіѫщихъ
не мозѣте клѧти нъ исправльше почитаите
Тако бо и ст҃ы ап҃лъ паулъ г҃леть
Бл҃те А не кльнѣте
Аминъ
Вселюбезенейшей і паче живота телесного дражайщей моей матушьке гасударыни царице і великой княгине Наталиі Кириловънѣ
сынишъка твой в работе пребывающей Петрушъка
благосъловения прошу а о твоемъ здравиі слышеть желаю
А у насъ молитвами твоіми здорово все
а озеро все вскрыло сь сего 20-го числа
і суды все кромѣ болшого коробля в оддѣлъкѣ
тол(ко за канатами станетъ
і о томъ милости прошу чтопъ тѣ канат(ы по семисотъ саженъ исъ Пушъкарского приказу не мешкоѳъ присланы были
а за ними дѣло станетъ і житье наше продолжит ца
По семъ паки благословения прошу
Ісъ Переславъля апреля 20 д 1689
Въѹші бж҃е молітвѫ моѭ
Ї не прѣзърі моленъѣ моего
Вонъмі ї ѹслꙑші мѩ
Въскръбѣхъ печальѭ моеѭ ї съмѩ сѩ Ѡтъ гласа вражьѣ отъ сътѫжаньѣ грѣшьніча
Ѣко ѹклонішѩ на мѩ безаконнъе Ї вь гнѣвѣ вражьдовахѫ мнѣ
Ср҃дце мое съмѩте сѩ во мнѣ
И страхъ съмрътьнꙑі нападе на мѩ
Боѣзнъ і трепетъ пріде на мѩ
и покрꙑ мѩ тъма
И рѣхъ
къто дастъ мнѣ крілѣ ѣко голѫби
Се ѹдалихъ сѩ бѣгаѩ
ї въдворихъ сѩ въ пѹстꙑні
Чаахъ б҃а сп҃аѭщаго мѩ Ѡтъ прѣнемаганьѣ дх҃а и бѹрѩ
Потопи г҃і і раздѣлі ѩзꙑ ихъ
Ѣко видѣхъ безаконенье і прѣрѣканъе въ градѣ
Денъ і нощъ обідетъ тѩ по стѣнамъ его
Безаконнъе і трѹдъ посрѣдѣ его неправъда
И не оскѫдѣ отъ пѫті его ліхва и льстъ
Ѣко аще мі би врагъ поносілъ прѣтръпѣлъ ѹбо бимъ
И аще бі ненавідѩі мне на мѩ велърѣчевалъ Оукрꙑлъ сѩ бимъ ѹбо отъ него
Тꙑ же чв҃че равьнодш҃ьне Вл҃ко моі знанъе мое Їже кѹпьно насаділъ мнѣ брашьна
Въ храмѣ бж҃ы ходіховѣ іномъшленьемъ
Да прідетъ съмръть на нѩ
сънідѫтъ въ адъ живи
Ѣко зълоба въ жиліщіхъ іхъ посрѣдѣ їхъ
Азъ къ б҃ѹ возьвахъ і г҃ъ ѹслъша мѩ
Вечеръ ї ютро и полѹ дъне повѣмъ
Възвѣщѫ ѣко ѹслꙑша гласъ моі
Нѣстъ бо імъ измѣненьѣ
Ѣко и не ѹбоѣшѩ сѩ б҃а
Прострѣтъ рѫкѫ своѭ на въздание
Оскврънішѩ на земи завѣтъ его
Раздѣлішѩ сѩ отъ гнѣва ліца его
Ї прібліжішѩ сѩ ср҃дца іхъ
Оумѩкнѫшѩ словеса іхъ паче олѣа
И та сѫтъ стрѣлꙑ
тꙑ же бж҃е нізъведеши ѩ въ стѹденецъ истълѣньѣ
Ѿ кн҃жѧ псковъского ивана александрович и ѿ посадник псковьского степенного максима ларивонович и ѿ всехъ посадниковъ псковъскихъ и ѿ бояръ псковьскихъ и ѿ купцовъ и ѿ всего пскова суседомъ нашимъ посадникомъ рижкимъ и ратманом рижкимъ
здесе зѧлуют сѧ намъ молодии люди купцини иване да кузма на вашего брата на иволта что тотъ иволтъ не зная б҃га вдержѧлъ нашихъ купцинъ ивана да кузму е҃ д҃неи а искалъ на нихъ животу брата своєго ивана что убилъ брата єго слуга єго жь
а искалъ на нихъ чепи золотои да дву ковшовъ серебрѧныхъ да кругу воску да белке безъ числа да полъ трея дьчѧти бочекъ пива да д҃ и бочекъ меду пресного
ино посадники и ратмани того росмотрите
мы тому велми дивим сѧ что теи иволтъ не право чинить что на нашихъ правыхъ людехъ ищеть цего у брата єго и не было
было то такъ какъ бра єго убивъ слуга тую.жь ноць жбегле
ино ѿстало шь у него полъ третья дьчѧть боцекъ пива да д҃ бочке меду сыценого
ино тоє пиво и медъ поимали наши люди кому былъ иване виноватъ
а животъ єго за печѧтью лежѧлъ на городе
потомъ приєхавъ иволтъ просилъ у насъ исправе головника и животу и пива и меду
и мы ѡбыскавъ головника выдали и животъ брата єго
и ѡнъ єще почѧлъ просити пива и меду
и мы поставили передъ иволтомъ тыхъ людеи котории имали пиво и медъ за свои пенежи
иволтъ стоя говорилъ такъ
мои братъ не винова былъ никому.жь
и мы ѿвечѧли иволту
мы тобе с тыми людмы судъ дадимъ по пскои послине
и ѡнъ ѿвечѧлъ
язъ приєхалъ въ псковъ не тѧгат се
и вы посадники рижкии и ратмани не даваите воли такимъ зброднѧмъ надъ нашимы купцинамы что.бы ѡпѧть не держѧлъ нашихъ купцинъ никого
а надобно єму на тыхъ людехъ искати котории поимали пиво и медъ за свои пенежи
и ѡнъ пусть єдеть ко пскову
мы єму судъ дадимъ
жѧлуют сѧ иване филимонове да кузма креневе на ивана на кортавого
взѧлъ у нихъ к҃ гривенъ
а взѧлъ передъ судьєю передъ кортомъ что на кескои улици живеть
﻿Взятие Псковское
В лѣто 7018 месяца октября въ 26 на память святого Дмитрея князь великий Василей Ивановичь приехал въ свою отчину в Великий Новгород и з своим братом удълным со князем Ондрѣем и с своими бояре
И псковичи услышавше государя великого князя Василья Ивановича в Великом Новегороде и послаша послов своих в Великий Новгород Юрья посадника Елисѣевича и посадника Михаила Помазова и бояр изо всѣх концов
И даша псковичи дару великому князю Василью Ивановичю полтораста рублев новгородцкую о жаловании и о печаловании своея отчины мужей псковичь добровольных людей что
Есмя приобижены от твоего намѣстника а от нашего князя Ивана Михайловича Репни и от его людей и от его намѣстников от пригородцких и от ихъ людей
И князь великий отвечал нашим посадником
Язъ вас свою отчину хощу жаловати и боронити якоже отец нашь и дѣды наши великии князи
И что ми повѣстуете о намѣстники моем а о своем князи Иване Михайловичи Репни
аже тольке стануть на него мнози жалобы и яз его обвиню пред вами
Да и посадников нашихъ и бояр отпустил
И посадники наши сказывають псковичем на вечи что князь великий дар их честно принял
а сердечныя никтоже вѣсть что князь великий здумал на свою отчину и на мужей псковичь и на град Псков
Потом тоя.же зиме по мале времени поехал изо Пскова князь псковской Иван Михайлович Репня Оболенъских князей государю великому князю жаловати ся на псковичь что де его псковичи бесчествовали
А тот Репня не пошлиною во Псков приѣхал да сѣл на княжении
а не по крестному целованию учал во Пскове жити
а не учал добра хотѣть Святей Троицы ни мужем псковичем
Да тот Репня много зла чинил дѣтем боярским и посадничим
и тыя дѣти боярские да и посадничи здумав себѣ что тотъ Репня князь псковской много зла им чинил да поѣхали к великому князю жаловати ся на князя Ивана Михайловича на Репню
Потом того.же времени посадники псковскиа здумав со псковичи такову думу а не на пользю себѣ думаша учаша грамоты писати по пригородом да и по волостем а ркучи так
Аще который человекъ каков ни буди а жаловал ся на князя и вы бы ехали къ государю великому князю в Великий Новгород противу его бити челом
На той.же недели поѣхал Левонтей посадникъ бити челом на посадника на Юрья на Копыла
И поѣхал Юрьи в Новгород противу его отвѣчивать
и тамо тягали ся
И Юрьи посадникъ прислал грамоту свою из Великого Новагорода ко Пскову
а у грамоте написано так
аще не поѣдут посадники изо Пскова говорити противу князя Ивана Репни ино будетъ вся земля виновата
И у ту пору псковичем сердце уныло
А на четвертый день по той грамоте поехали к Новугороду 9 посадников да и купецкии старосты всѣх рядов
А князь великий управы им никакой не дасть
а говорит так
Копите ся вы жалобныя люди на Крещение Господе
и яз вам всѣм управы подаю
А управы никаковы нѣтъ
А сам князь великий вышол со всѣми бояре своими на рѣку на Волхов
а священники и дьяконы выидоша со скресты
в той день приспѣл бо празникъ Крещениа Господня
А владыка в то время не бысть на Новегороде
а крестил воду владыка смоленьской да священники
и воду окрестив да пошли ко святей Софеи
И князь великий велѣл своим бояром по своей думе как себѣ здумали
Да нашим посадником да и людем тѣм учали говорити
Посадники псковские и бояре и жалобныя люди государь велѣл всѣм вам копити ся на государьской двор исполна
а кой не поидет ино боял ся бы государевы казни занеже государь хочет всѣм управу дати
И посадники псковьскиа и бояре с одного пошли с воды на владычень двор
И бояре посадников спросили
Уже ли есте сполна скопили ся
И посадников и бояр и купцов увели в полату
а молодшиа люди на дворе стояли
И влѣзли в полату
и бояре рекоша посадником и бояром и купцом псковским
Поимани де естя Богом и великим князем Васильем Ивановичем всеа Русии
И туто посадники седѣша и до своих жон
а молодших людей переписав и подаваша наугородцом по улицам беречи и кормити до управы
И переняше псковичи полоняную свою вѣсть от Филипа от Поповича от купчины от псковитина
а он ехал к Новугороду
и стал у Веряжи
и услышав злу вѣсть и оставя товар и погонил ко Пскову
и сказал псковичам что князь великий посадников наших и бояр и жалобных людей переимал
И нападе на них страх и трепет
и таковыя смяги пришли на их уста
и многажды приходили нѣмцы ко Пскову
а таковыя бѣды и сухоты не бывало
И вечь поставя начаша думати
ставит ли щитъ против государя запирати ся ли во граде
Ино помянуша крестное целование что не мощно рука воздвигнути против государя
а посадники и бояре и лутчие люди вси у него
И послаша псковичи к великому князю гонца своего Еустафья соцкого бити челом великому князю со слезами от мала и до велика чтобы
«Ты государь нашь князь великий Василей Ивановичь жаловал свою отчину старинную
И у великого князя своя мысль
чего ради поехал с Москвы в Великий Новгород что ему превратити Псков на свои пошлины
И посла князь великий своего дьяка Третьяка Долматова
и псковичи обрадовали ся от государя жалованья старины
Яже Третьяк имъ на вече и первую новую пошлину поклон от великого князя
Чтобы деи отчина моя посадники псковские и псковичи тольке хотите еще въ старины прожить и вы бы есте две воли мои изволили
ино бы у вас вечья не было да и колокол бы есте сняли долой вечной а здѣся бы быти двем намѣстником а по пригородам намѣснику же быти и вы ещо проживете въ старине
А только тѣх дву воль государю не изволите и не сотворите ино как государю Богъ по сердцу положить
ино у него много силы готовой
ино тое кровопролитие на тѣх будет хто государевы воли не сотворить
Да государь нашь князь великий хочеть побывати на поклон къ Святей Троицы во Псков
Да тое отговорив да сѣл на степени
И псковичи ударили челом в землю
и не могли противу его отвечати
ано исполни ся бяше очи слез что в сесцу матере своея
но и токмо тыя слез не испустили но не в разум и младе суще
толке ему отвечали
Посол государев дасть Богъ заутра и мы себѣ подумаем да тебѣ о всем откажем
А псковичи туто горко заплакали
Како ли не упали зеницы со слезами вкупе
како ти не урвало ся сердце от корени
На утриа свитающи дни недельну и позвониша вечье
и вшол Третьякъ в вечье
и посадники псковскии и псковичи начаша ему говорити тако
В нас написано в лѣтописцех с прадеды его и з дѣды и со отцем его крестное целование с великими князьми положоно что нам псковичам от государя своего великого князя кой ни будеть на Москве и нам от него не ити ни в Литву ни в Нѣмцы а нам жити по старине в добровольи
А мы пскоувичи отъидем от великого князя в Литву или в Немцы или о себѣ учнем жити без государя ино на нас гнѣв Божий глад и огнь и потоп и нашествие поганых
А государь нашь князь великий тое крестное целование не учнеть на собѣ доржати ино на него тот же обѣть который на нас коли нас не учнеть доржати в старине
А нынѣ Богъ волен да государь въ своей вотчине во граде Пскове и в нас и в колоколе нашем
а мы прежнего целованиа своего и проклятья не хотим изменити и на себѣ кроволитиа приняти
и мы на государя своего руки подняти и в городе заперети ся не хотим
А государь наш князь великий хочеть живоначальней Троицы помолити ся в своей отчине побывати во Пскове
и мы своего государя ради всѣм сердцем чтобы нас не погубил до конца
Месяца генваря въ 13 на память святых мученикъ Ермолы и Страстоника спустиша вечной колокол святыя живоначальныя Троица
и начаша псковичи на колокол смотря плакати по своей старине и по своей воли
И повезоша его на Снетогорской двор к Ивану Богослову гдѣ нонма намѣстнич двор
тоя.же нощи повезоша Третьяк вѣчной колокол к великому князю в Новгород
И того.же месяца за неделю приѣзда великого князя приехаша воеводы великого князя с силою князь Петръ Великой Иван Васильевич Хабар Иван Андрѣевич Челяднин
и поведоша псковичь к целованью
а посадником сказаша что князь великий будетъ в пятницу
Поѣхаша посадники псковскиа и бояре и дѣти посадничьи и купцы на Дубровно стречати государя великого князя
Месяца генваря въ 24 на память преподобныя матере нашея Аксеньи в день в четвергъ приѣхал государь нашь князь великий Василей Иванович всеа Русии во Псков
А того дни порану приехал владыка коломеньской Васьян Кривой
и хотяше великого князя встрѣтити священноиноки и священники и дьяконы у Образа святого в Поли
и владыка молвил не велѣл деи собя князь великий стречати далече
А псковичи сретоша его за три версты
и вдариша псковичи государю своему в землю челом
и государь упросил в них здравия
и псковичи ему молвиша
Ты государь нашь князь великий царь всеа Русии здрав был
И поехал во Псков
и срѣтиша его владыка кои с нимъ приѣхал и священноиноки и священники и дьяконы на Торгу гдѣ нынѣ площадь
а самъ князь великий слѣз с коня во Всемилостиваго Спаса
туто же и благословил его владыка
и пошол ко святей живоначальней Троицы
И пѣша молебен и многолѣтьство кликаша государю
и благословляя владыка его
«Богь деи о государь благословляетъ Псков вземши
И кои псковичи были у церкви и то слышели и заплакали горко
Богь волен да государь
отчина есме его была изстари отцов его и дѣдовъ его и прадѣдов его
И велѣл в неделю быти у собя князь великий псковичем псковским и старым посадником и дѣтем посадничим и бояром и купцом и житьим людем
Яз вас хощу жаловати своим жалованием
И поидоша псковичи от малы и до велика на великого князя двор
И посадники и бояре поидоша въ гридню
а инѣх на крыльце стоя князь Петръ Васильевич по переписи почал кликати бояр и копцов псковских
И кои вошли в гридню то тѣх всѣх за приставы подаваша
а псковичем молощим людем кои на дворѣ стояли отвечаша
До вас государю дѣла нѣт
а до которых государю дѣло есть и он тѣх к себѣ емлетъ
а вас государь пожалуетъ грамотою своею жаловальною как вам впредь прожити
И подаваша тѣх за приставы кои были в гридне
и поидоша за приставы по подворьям
и начаша скручати ся к Москве тое нощи з женами и з дѣтми
и животы легкие взяша с собою
а то все пометаша и поѣхаше вборзе с плачем и рыданием многим
Да и тѣх жены поѣхали кои в Новегороде засажены
И взяша псковичь всѣх 300 семей
И тогда отъят ца слава псковская
О славнѣйший во градех великий Пскове
Почто бо сѣтуеши
почто бо плачеши
И отвѣща град Псков
Како ми не сѣтовати
како ми не плакати
Прилетѣл на мене многокрильный орел исполнь крыле нохтей и взя от мене кедра древа ливанова
Попустившу Богу за грѣхи наша и землю нашу пусту сотвориша
и град нашь разори ся
и люди наши плениша
и торжища наша раскопаша
а иные торжища калом коневым заметаша
а отца и братию нашу розведоша
где не бывали отцы наши и дѣды ни прадѣд наших тамо отцы и братию нашу и други наша сведоша а матери и сестры наша в поругание даша
А иные во граде мнози постригаху ся в черньцы
а жены у черницы
и в монастыри поидоша не хотяще в полон поити от своего града во иные грады
Нынѣ же се братие ведуще убоим ся прещениа сего страшнаго
припадем к Господу своему исповѣдающе ся грѣхов своих да не внидем в большей гнѣв Господень не наведем на ся казни горши первой
А еще ждеть нашего покаяниа и обращениа
а мы не покаяхом ся
но на большой грѣх превратихом ся на злыя и лихия поклепы и у вѣчьи кричание а не вѣдуще глава что языкъ глаголеть не умѣющу своего дому строити а градом наряжати
И по сем князь велкий нача давати деревни бояром сведеных псковичь и посади намѣстники на Пскове Григорья Федоровича да Ивана Ондрѣевича Челяднина
и дьяком Мисюра Мунохина
и другим дьяком ямским Ондрѣя Волосатого
и 12 городничих и старостъ московскихъ 12 и пскович 12
и деревни им даша
а велѣл им в суду седѣти с намѣсники и сь их тиуны правды стеречи
И у намѣсников и у их тиунов и у дьяков великого князя правда их крестное целование взлетѣло на небо
и кривда начаша в них ходити
и быша немилостивы до пскович
а псковичи бѣдныя не вѣдаша правды московския
И даша князь великий свою грамоту жаловальную псковичам
и посла князь великий своих намѣсников по пригородом
и велѣл имъ пригорожан приводити к целованию
И начаша пригородцкие намѣсники пригорожаны торговати
И посла князь великий к Москвы Петра Яковлевича Захарьина Москве всей здоровати что князь великий Псков взял
И прислаша во Псков с Москвы добрых людей гостей тамгу уставливати ново занеже во Пскове тамга не бывала
и прислаша с Москвы пищальников казенных и воротников
и даша мѣсто гдѣ торгъ ставити новой вонъ стены противу Лужьских ворот за рвом на Юшкове огороде Носохина да на Григорьеве посадникове садники Кротова
Да и церковь постави князь великий святую Оксенью которой день Псков взял на Пустой улицы вь Ермолкине садники Хлѣбникове
а по тому та улица Пустая слыла что меж огородов
а дворов на ней не было
И жил князь великий 4 недели во Пскове
а поехал на другой недели поста в понедельникъ изо Пскова
и другой колокол с собою взяша
а оставил здѣсь детей боярскихъ 1000 а пищальников новгородскихъ 500
И начаша намѣсники над псковичами силу велику чинити
а приставы их начаша от поруки имати по 10 рублев и по 7 рублев и по 5 рублев
А псковитин хто молвит великого князя грамотою а написано что имъ от поруки имати и они того убили а говорили
То де тобѣ смердъ великого князя грамота
И тые намѣсники их тиуны и люди пиша изо псковичь крови много
а кои иноземцы жили во Пскове и тѣ разыдоша ся во своя земля
ано не мочно во Пскове жити
только одны псковичи осташа
ано земля не раступит ца а уверхъ не взлетѣть
В лѣто ҂ѕ҃ у҃ ѕ҃ Їдоша оугре мимо киевъ горою еже сѧ зоветь н҃нѣ оугорьское
и пришедше къ днѣпру сташа вежами
бѣша бо ходѧще яко и половци
и пришедше ѿ въстока и оустремиша сѧ чересъ горы великыя иже прозваша сѧ горы оугорьскыя
и почаша воевати на живущая ту
сѣдѧху бо ту преже словене и волохове
переяша землю волыньскую
посемъ же оугре прогнаша волохы
и наслѣдиша землю ту
и сѣдоша съ словеньми покоривше я подъ сѧ
и ѿтолѣ прозва сѧ землѧ оугорьска
и начаша воевати оугре на грѣкы
и пополониша землю фрачьскую и македоньску доже и до селунѧ
и начаша воевати на мораву и на чехы
бѣ бо единъ языкъ словѣнѣскъ
словѣнѣ же сѣдѧху по дунаю ихъ.же прияша оугре и морава и чеси и лѧховѣ и полѧне яже н҃нѣ зовемая русь
симъ пѣрвѣе положены книгы моравѣ яже и прозва сѧ грамота словеньская яже грамота е в руси и в болгарехъ дунаискых
словѣномъ бо живущимъ крщсеным и кнѧземъ ихъ ростиславъ и с҃тополкъ и коцелъ послаша къ цсрю михаилу гл҃ще
землѧ наша крѣщена
и нѣс в нас оучитель иже бы нас оучилъ и казалъ и протолковалъ с҃тыя книгы
не разумѣемъ бо ни грѣчькому языку ни латиньскому
ѡны бо ны инако оучать а друзии инако
тѣмь же не разумѣем книжнаго разума ни силы ихъ
а послете ны оучителѧ иже могуть ны сказати книжная словеса и разумъ ихъ
Се слышавъ михаилъ цсрь съзъва философы всѧ и сказа имъ рѣчи всѧ словеньскыхъ кнѧзь
и ркоша философы
есть мужь в селуни именемь левъ
и суть оу него сн҃ве разумиви язьку словеньску
и хытра два с҃на оу него и философа
Се слышавъ цсрь посла по нѧ в селунь къ лвови гл҃ѧ
пошли к намъ с҃на своя мефедья и костѧнтина
се слышавъ левъ въскорѣ посла ѧ
и придоста къ цсрви
и реч има цсрь
се прислала сѧ ко мнѣ словеньская землѧ просѧще оучителѧ себѣ иже бы моглъ имъ истолковати ст҃ыя книгы
сего бо желают
и оумолена быста цсремъ
и послаша я въ словѣньскую землю къ ростиславу и с҃тополку и коцьлови
сима же пришдъшима начаста съставлѧти писмена азъбѹковная словеньскы
и преложиста аплсъ и еоуалгие
и ради быша словѣнѣ яко слышаша величья б҃ия своимъ языком
посемъ же переложиста плст҃рь и ѡктаикъ и прочая книгы
нѣции же начша хулити словеньскыя книгы гл҃ще яко не достоить ни.которому же языку имѣти букъвъ своихъ разъвѣ еврѣи и грѣкъ и латины по пилатову писанию еже на крстѣ гсни написа
се же оуслышавъ папежь римьскыи похули тѣхъ иже ропьщют на кникы словѣньскыя рькѧ
да сѧ исполнит книжное слово яко въсхвалѧть б҃га вьси языци
другое же
вси възг҃лють языкы различными величья б҃ия якож дасть им стыи д҃хъ ѿвѣщевати
да аще кто хулить словеньскую грамотоу да буть ѿлучени ѿ цр҃кве донде же исправѧт сѧ
ти бо суть волци а не ѡвцѣ яже достостоить ѿ плодъ познати я и хранити сѧ ихъ
вы же чада божия послушаите оучения
и не ѿринете наказания цр҃ковнаго яко.же вы наказалъ мефедии оучитель вашь
костѧньтинъ же възврати сѧ въспѧть и иде оучить болгарьска языка
а мефедии ѡста въ моравѣ
посемь же коцелъ кнѧзь постави мефедья еппса въ пании на мѣстѣ ст҃го аплса андроника единого ѿ о҃ оучнка ст҃го аплса павла
мефедии же посади҃ в҃ попа борзописца велми
и преложи всѧ кьнигы исполнь ѿ грѣцька языка въ словѣнѣскъ шестью мсць наченъ ѿ марта мцса до двунадесѧту и҃ ѕ҃ д҃нии ѡктѧбрѧ мцса
ѡкончавъ же достоиную хвалу и славу б҃у въздасть дающему таку блгтдь еппсу мефедью настолнику андроникову
тѣмь же словѣньску языку есть оучитель андроникъ аплсъ
моравы бо доходилъ
и апслъ павелъ и оучилъ ту
ту бо е илурикъ его.же хдоодилъ аплсъ павелъ
ту бо бѧша словѣни пѣрвѣе
тѣм.же и намъ руси оучитель есть павелъ аплсъ понеже оучилъ есть языкъ словѣнескъ и поставилъ есть еппса и намѣстника по себѣ андроника словѣньску языку
а словѣнескъ языкъ и рускыи ѡдинъ
ѿ варѧгъ бо прозваша сѧ русью
а пѣрвѣе бѣша словѣне
аще и полѧне зваху сѧ но словѣньская рѣчь бѣ
полѧми же прозваша сѧ зане.же в полѣ сѣдѧху
языкъ словѣньскыи бѣ имъ единъ
В лѣто ҂ѕ҃ у҃ з҃
В лѣто ҂ѕ҃ у҃҃ и҃
В лѣто ҂ѕ҃ у҃ ѳ҃
В лѣто ҂ѕ҃ у҃ і҃ Леѡнъ цсрь ная оугры на болгары
оугре же нашедше всю землю болгарьскую плѣноваху
семенъ же оувѣдавъ на оугры възврати сѧ
оугри противу поидоша и побѣдиша болгары яко ѡдъва семеѡнъ въ деръстеръ оубѣжа
В лѣто ҂ѕ҃ у҃ а҃і Игорвеи възрастъшю и хожаше по ѡлзѣ и слушше его
и прививедоша ему жену ѿ плескова именемь ѡльгу
В лѣто ҂ѕ҃ у҃ в҃і
В лѣто ҂ѕ҃ у҃ г҃і
В лѣто ҂ѕ҃ у҃ д҃і
В лѣто ҂ѕ҃ у҃ е҃і іде ѡлеглъ на грѣкы игорѧ ѡставивъ кыевѣ
поя же множьство варѧгъ и словѣнъ и чюди и кривичи и мерю и полѧны и сѣверо и деревлѧны и радимичи и хорваты и дулѣбы и тиверци яже суть толковины
си вси звахуть с великая скуфь
и сь сѣми всеми поиде ѡлегъ на конѣхъ и в кораблѣх
и бѣ числомъ кораблии ҂в҃
и приде къ цсрюград
и грѣци замкоша судъ
а городъ затвориша
и вылѣзе ѡлегъ на берегъ и повелѣ воемъ изъволочити кораблѧ на берегъ
и повоева ѡкололо города
и много оубииство створи грѣком
и полаты многы разбиша
а ц҃рькви пожьгоша
а хіъ.же имѧху полонѧникы ѡвѣхъ посѣкаху другыя же мучаху иныя же растрѣлѧху а другыя въ море вметаша
и ина многа зла творѧху срьу грѣком елико же ратнии творѧть
и повелѣ ѡлегъ воемъ своим колеса изъдѣлати и въставити кораблѧ на колеса
и бывшю покосну вѣтру оуспѧша прѣ с полѧ
и идѧше къ городу
видѣвше же грѣцѣ оубояша сѧ и ркоша выславше ко ѡльгови
не погублѧи город
имемь сѧ по дань яко.же хощеши
и стави ѡлегъ вои
и вынесоша ему брашна и вино
и не прия его
бѣ бо оустроено съ ѡтравою
и оубояша сѧ грѣцѣ и ркоша
нсѣ се ѡлегъ но с҃тыи дмитрии посланъ на ны ѿ ба
и заповѣда ѡлегъ дань даяти на ҂в҃ кораблии по в҃і гривнѣ на чл҃вка
а в корабли по м҃ мужь
нѧша сѧ грѣци по се
и почаша грѣци мира просити да бы не воевалъ грѣцькои земли
ѡлегъ же мало ѿступивъ об города нача миръ творити съ цсрема грѣцькыма съ леѡномъ и съ александром
посла к нима в городъ карла фарлофа велмуда рулава и стѣмида глѧ
имете ми сѧ по дань
и ркоша грѣцѣ
чего хочете и дамы ти
и заповѣда ѡлегъ дати воемъ на ҂в҃ кораблии по двѣнатьцать гривнѣ на ключь и потом даяти оуглады на рускіе городы пѣрвое на кіевъ та.же и на черниговъ и на переяславлъ и на полътескъ и на ростовъ и на любечь и на прочая городы
по тѣмь бо городомъ сѣдѧху кнѧжья подъ ѡльгом суще
да приходѧть русь хлѣбное емлють елико хотѧт
а иже придуть гостье да емлють.млють мѣсѧчину на ѕ҃ мсць и хлѣбъ и вино и мѧса и рыбы и ѡвощемъ
и да творѧть имъ мовь елико хотѧть
и поиду же русь домови да емлют оу црсѧ вашего на путь брашно и якорѧ и оужа и прѣ и елико надобѣ
и яша сѧ грѣци
и ркоша црсѧ и боярьство все
аще приидуть русь бес купли да не взимают мѣсѧчины
да запрѣтить кнѧзь людем своимъ приходѧщим руси здѣ да не творѧт пакости в селѣхъ и въ странѣ нашеи
приходѧщии русь да витают оу с҃тго мамы
и послеть црство наше да испишют имена ихъ
и тогда возмут мѣсѧчное свое пѣрвое ѿ города киева и пакы ис чернигова и переяславлѧ и прочии городи
и да входѧть в городъ ѡдіными вороты съ црсевымъ мужемъ безъ ѡружья мужь н҃
и да творѧт куплю яко.же имъ надобѣ не платѧче мыта ни в чемь же
црсь же леѡнъ съ ѡлександром миръ створиста съ ѡльгом имъше сѧ по дань и ротѣ заходивше межи собою
целовавше сами кртсъ а ѡльга водиша и мужии его на роту по рускому закону
клѧша сѧ ѡружьемь своимъ и перуномъ б҃мъ своимъ и волосом скотьимъ б҃гомъ
и оутвердиша миръ
и реч ѡлегъ
ишиите пре паволочиты руси а словѣном кропиинныя
и быс тако
и повѣсиша щиты своя въ вратѣхъ показающе побѣду
и поиде ѿ црсѧград
и въспѧша пре паволочитыѣ а словѣне кропиинныа
и раздра я вѣтръ
и ркоша словенѣ
имемъ сѧ своим толъстинамъ
не даны суть словѣном прѣ кропинныя
и приде ѡлегъ къ киеву несѧ золото и паволокы и ѡвощи и вина и всѧко оузорочье
и прозваша ѡльга вѣщии
бѧху бо людие погани и невѣголос
В лѣто ҂ѕ҃ у҃ ѕ҃і
В лѣто ҂ѕ҃ у҃ з҃і
В лѣто ҂ѕ҃ у҃ и҃і
В лѣто ҂ѕ҃ у҃ ѳ҃і Яви сѧ звѣзда велика на западѣ копѣинымъ ѡбразомъ
В лѣто ҂ѕ҃ у҃ к҃ Посла ѡлегъ мужи свои построити мира и положити рѧды межи грѣкы и русью
и посла гл҃ѧ
равно другаго свѣщания бывшаго при тѣхъ.же црсихъ лва и александра
мы ѿ рода рускаго карлы инегелдъ фарлофъ веремудъ рулавъ гуды руалдъ карнъ фрелавъ рюаръ актевоу трѹанъ лидоуль фостъ стемиръ иже послани ѿ ѡлга великаго кнѧзѧ рускаго и ѿ всѣх иже суть под рукою его свѣтълыхъ бояръ к вамъ львови и александру и костѧнтину великьмъ ѡ б҃зѣ самодѣржьцем црсемь грѣцкымъ на оудѣржание и на извѣщение ѿ многыхъ лѣтъ межю хртсияны и русью бывшюю лубовь похотѣньемъ наших кнѧзь и по повелѣнию и ѿ всѣхъ иже суть подъ рукою его сущих руси
наша свѣтлость боле инѣхъ хотѧщихъ же ѡ б҃зѣ оудѣржати и извѣстити такую любовь бывшюю межю хртсияны и русью многажды право судихом но точью просто.словесенъ и писаниемь и клѧтвою твердою клѣнше сѧ ѡружьемь своимъ такую любовь извѣстити и оутвѣрдити по вѣрѣ и по закону нашему
суть яко понеже мы сѧ имали ѡ б҃жии вѣрѣ и любви главы таковыя
по пѣрвому слову да оумирим сѧ с вами грѣкы
да любимъ другъ дроуга ѿ всея д҃ша и изволѣнья и не вдадимъ елико наше изволение быти ѿ сущих под рукою нашихъ кнѧзь свѣтлыхъ никакому.же съблазну или винѣ но потщим сѧ елико по силѣ на схранение прочихъ и вьсегда лѣтъ с вами грѣкы исповѣданиемь и написанием съ клѧтвою извѣщаемую любовь непревратну и непостыжну
тако.же и вы грѣци да храните таку.же любовь къ кнѧземъ же свѣтлымъ нашим рускымъ и къ всѣмъ иже суть подъ рукою свѣтлаго кнѧзѧ нашего несъблазнену и непреложну всегда и въ всѧ лѣта
а ѡ головахъ иже сѧ ключють проказа оурѧдим сѧ сице да елико явѣ будеть показании явлеными да имѣють вѣрное ѡ тацѣхъ явлении а ему.же начнуть не яти вѣры да не кленетьт сѧ часть та иже ищеть неятью вѣры да егда клѣнет сѧ по вѣрѣ своеи будеть казнь яко.же явит сѧ съгрѣшение
ѡ семъ аще кто оубиеть крстьяна русинъ или хрситьянъ русина да оумреть иде.же аще створить оубииство
аще ли оубѣжить створивыи оубииство аще есть имовитъ да часть его сирѣчь иже его будеть по закону да возметь ближнии оубьенаго а и жена оубившаг да имѣеть толцѣмьж прибудеть по закону
аще ли есть неимовит створивыи оубои и оубѣжавъ да дѣржит сѧ тѧжи доньдеже ѡбрѧщет сѧ яко да оумреть
аще ли оударить мечемь или бьеть кацѣмь любо съсудомъ за то оударение или оубьение да вдасть литръ҃ е҃ сребра по покону рускому
аще ли будеть не.имовить тако створивыи да вдасть елико можеть и да соиметь съ себе и ты самыя порты своя в нихъже ходѧть а ѡ прочѣ да ротѣ ходить своею вѣрою яко никако.же иному помощи ему да пребываеть тѧжа ѿтолѣ не взискаема
ѡ семь аще оукрадет русинъ что любо оу крѣстьянина или пакы христьянинъ оу русина и ятъ будеть в томъ час тать егда татьбу створит ѿ погубившаго что любо аще приготовит сѧ татьбу творѧи и оубиенъ будеть да не възыщет сѧ смр҃ть его ни ѿ хртсьянъ ни ѿ руси но паче оубо да възметь свое иже будеть погубилъ
и аще въдасть руцѣ оукрадыи да ятъ будет тѣмь.же оу него.же будеть оукрадено и свѧзанъ будеть и ѿдасть то еже смѣ створит и створить трижды ѡ семь
аще ли кто или русинъ хрѣстьяну или хрстьянъ русину мучения ѡбразомъ искусъ творити и насилье явѣ или възмет что любо дружинне да въспѧтить троичь
аще вывѣржена лодья будет вѣтромъ великом на землю чюжю и ѡбрѧщють сѧ тамо иже ѿ нас руси да аще кто идеть снабьдѣти лодью с рухломъ своимъ и ѿсылати пакы на землю кртсьяньску да проводимъ ю сквозѣ всѧко страшно мѣсто дондеже придеть въ бестрашно мѣсто
аще и таковая лодья и ѿ бурѧ или боронения земнаго боронима не можеть възборонити сѧ въ своя си мѣста спотружаемъ сѧ грѣбцемъ бо тоя лодья мы русь и допровадимъ с куплею ихъ по здорову
ти аще ключит сѧ близъ земли грѣцькы аще ли ключит сѧ такоже проказа лодьи рустѣи да проводимъ ю в рускую земьлю и да продають рухло тоя лодья и аще что можеть продати ѿ лодья воволочимъ имъ мы русь
да егда ходимъ въ въ грѣкы или с куплею или в солбу къ црсеви нашему да пустимъ я съ чтсью проданое рухло лодья ихъ
аще ли ключит сѧ кому ѿ тоя лодья в неи оубьену быти или бьену быти ѿ нас русї или взѧти что любо да повиньни будуть то створшии преждеречную епитѣмьею ѿ тѣхъ
аще полонѧникъ ѡбою страну дѣржим есть или ѿ руси или ѿ грѣкъ проданъ въ ину страну ѡже ѡбрѧщеть с или русинъ или грѣчинъ да не купѧть и възвратѧть и.скупленое лице въ свою страну и възмуть цѣну его купѧщии или мнить сѧ въ куплю на дань челѧдиная цѣна
тако.же аще ѿ рати ятъ будеть да ѿ тѣхъ грѣкъ тако.же да възвратит сѧ въ свою страну и ѿдана будеть цѣна его якоже речно есть якоже есть куплѧ
егда же требуеть на воину ити егда же потребу творите и си хотѧть почтсити црсѧ вашего да аще въ кое времѧ ели ихъ придет и хотѧть ѡставити оу црсѧ вашего своею волею да будуть
ѡ руси ѡ полонѣньи
многажды ѿ коея оубо страны пришедшимъ в русь и продаемомъ въ кртсьяны и еще же и ѿ хртсиянъ полонныхъ мьногажды ѿ коея любо страны приходѧщимъ в русь се продаеми бывают по к҃ золота и да придуть в грѣкы
ѡ том аще оукраденъ будеть челѧдинъ рускыи или въскочить или по нужи проданъ будет и жаловати начнуть русь да покажеть с таковое ѿ челѧдина да имуть и въ русь
но и гостье погубїша челѧдинъ и жалуют да ищють и ѡбрѣтаемое да имуть е
аще ли кто искушения сего не дасть створити мѣстникъ да погубит правду свою
ѡ работающихъ въ грѣцѣхъ руси оу хрстьяньского цсрѧ
аще кто оумреть не оурѧдивъ своего имѣнья ци и своихъ не имать да възватить имѣнье к малымъ ближикамъ в русь
аще ли створить ѡбрѧщение таквоыи възмет оурѧженое его кому будеть писалъ наслѣдити имѣнье да наслѣдит е
ѡ взимающихъ куплю руси
ѿ различныхъ ходѧщихъ въ грѣкы и оудолжающихъ
аще злодѣи възвратит сѧ в русь да жалують русь хртсьянскому цсртву и ятъ будеть таковыи и възвращенъ будет не хотѧи в русь
си.же всѧ да творѧть русь грѣком идеже аще ключит сѧ таково
на оутверженье же и неподвижение быти межи вами хртсьяны и русью бывшии миръ състворихом ивановомъ написанием на двою харотью цсрѧ вашего и своею рукою предлежащимъ чстнымъ кртсомъ и с҃тою единосущною трцоею едино.истиньнаго б҃а нашего
извѣсти и дасть нашимъ словомъ
мы же клѧхом сѧ къ цсрю вашему иже ѿ б҃а суще яко б҃иие здание по закону и по покону языка нашег не переступати ни намъ ни иному ѿ страны нашея ѿ оуставленыхъ глалвъ мира и любве
и таково написание дахомъ цртсва вашего на оутвѣржение ѡбоему пребывати таковому свѣщанию на оутвѣржение и извѣщение межи вами бывающаго мира
мцса себтѧбрѧ въ в҃ а в нед е҃і в лѣт создания миру ҂ѕ҃ у҃ к҃
цсрь же леѡнъ слы рускыя почстивъ дарми золотом и паволоками и фофудьями и пристави къ нимъ мужи свои показати имъ црк҃вьную красоту и полаты златыя и в нихъ сущая б҃атьства злато много и паволокы и камѣнье драгое и страсти гнси вѣнѣць и гвоздье и хламиду багрѧную и мощи ст҃хъ оучаще я к вѣрѣ своеи и показающе имъ истинную вѣру
и тако ѿпусти я въ свою землю съ чтсью великою
послании же ѡльгомъ сли придоша къ ѡльгови и повѣдаша всѧ рѣчи ѡбою цсрю како створиша миръ и оурѧдъ положиша межю грѣцькою землею и рускою и клѧтвы не переступати ни грѣцемь ни руси
и живѧше ѡлегъ миръ имѣя къ всѣмъ странамъ кнѧжа въ киевѣ
и приспѣ ѡсень
и помѧну ѡлегъ конь свои иже бѣ поставилъ кормити не всѣда на нь
бѣ бо преже въпрошалъ волъхвовъ кудесникъ
ѿ чего ми есть оумьрети
и реч ему ѡдинъ кудесникъ
кнѧже конь егоже любиши и ѣздиши на немъ ѿ того ти оумрети
ѡлегъ же приимъ въ оумѣ си рече
николи.же всѧду на конь ни вижю его боле того
и повѣлѣ кормити и и не водити его к нему
и пребывъ нѣколко лѣтъ не дѣя его дондеже и на грѣкы иде
и пришедшю ему къ киеву и пребыс д҃ лѣта
на е҃ лѣто помѧну конь свои ѿ него.же бѧху рекъли волъстви оумрети ѡльгови
и призва старѣишину конюхомъ рекѧ
кде есть конь мои егоже бѣхъ поставилъ кормити и блюсти его
ѡнъ же реч
оумерлъ есть
ѡлегъ же посмѣя сѧ и оукори кудесника ркѧ
то ть неправо молвѧть волъствї
но все то лъжа есть
конь оумерлъ а яз живъ
и повелѣ ѡсѣдлати конь
да ть вижю кости его
и приѣха на мѣсто идеже бѧху лежаще кости его голы и лобъ голъ
и слѣзъ с конѧ посмѣя сѧ ркѧ
ѿ сего ли лъба см҃рть мнѣ взѧти
и въступи ногою на лобъ
и выникнучи змѣя и оуклюну и в ногу
и с того разболѣв сѧ оумьре
и плакаша сѧ по немъ вси людие плачем великом
и несоша и и погребоша и на горѣ иже гл҃ть сѧ щековица
есть же могила его до сего д҃ни
словеть могила ѡлгова
и быс всѣхъ лѣтъ его кнѧжения л҃ г
се же дивно есть яко ѿ волъхвования сбывает сѧ чародѣством
яко.же быс црство дементььяново нѣкыи волхвъ именемъ аполонѧ тѧнинъ знаемъ бѧше шествуя и творѧ всюду в городехъ и в селѣхъ бѣсовьская чюдеса творѧ
ѿ рима бо пришедъ въ оузантию оумоленъ быс ѿ живущих ту створити сиа
ѿгна множьство змии и скоропия изъ града яко не вьрежати сѧ чл҃вкомъ ѿ нихъ ярость коньскую ѡбуздавъ егда схожаху сѧ боярѣ
тако.же и въ антиѡхию пришедъ и оумолнеъ бывъ ѿ нихъ томимомъ бо антиѡхомъ ѿ скорпии и ѿ комаровъ створи скорпии мѣдѧнъ
и погребе и в земли
и малъ столпъ мраморѧнъ постави надъ дним
и повелѣ трость дѣржати чл҃вкомъ и ходити по городу звати тростемъ трѧсомомъ бес комара граду
тако изъщезоша изъ града комари и скорпия
испросиша же и пакы ѿ лежащими на гробѣ трусъ
въздохну
списа надъ дщицѣ сия
оувы тебе ѡканьныи городе яко потрѧсеши сѧ много
ѡдѣржимъ будеши ѡгнемъ
ѡполчать же тѧ и при березѣ си ѡрити
ѡ немь.же и великыи анастасии б҃жия города реч
аполонию же доже и до нынѣ на нѣцѣхъ мѣстех сбывают сѧ створенаа стоящая ѡкована ѿвращение четвероногъ птица могущи вредти чл҃вкы другыя же на въздѣржание струямъ рѣчнымъ не.здѣржаньно текущимъ
но ина нѣкая на тлѣнье и вредъ чл҃вкомъ суща на побѣжение стоять
и не точью бо за живота его така и таковая створиша бѣсовѣ его ради но и по см҃рти его пребывающа въ гроба его знаменьа творѧху во имѧ его а на прелещение ѡканнымъ чл҃вкомъ болма крадомымъ на таковая ѿ дьявола
кто оубо что речть ѡ творѧщихъ волшевныхъ дѣлъ
яко то таковыи горазнъ быс волшебнымъ прелщениемъ яко воину зазрѧше вѣдыи аполонии яко неистовьстве на сѧ философьскую хитрость имуща
подобашеть бо ему рещи яко.же и азъ словомъ точью творитї ихъ.же хотѧше а не свѣршениемъ творити повелѣваемая ѿ него
та же всѧ ѡслаблениемъ б҃жиимъ и творениемь бѣсовьскымъ бываеть таковыми вещьми искушати сѧ нашея преславныя вѣры аще тверда есть искрь пребывающи гвси ни не влекома врагомъ мечетныхъ ради чюдесъ и сотонинъ дѣлъ творимомъ ѿ рабъ и слугъ злобие
в҃.е и еще иже ны именемъ гнсимъ прорчьствоваша нѣции яко валамъ и саоулъ и каияфа и бѣсъ пакы изгнаша яко июда и сн҃ве скевави
оубо и на не.достоинии блгдтьствуеть многажды да етеры здѣтельствуеть
ибо валаамъ чюжь бѣ ѡбоихъ житья и вѣры но ѡбаче свѣдѣтельство в немъ блгдть инѣхъ ради смотрения
и фараѡнъ таковыи бѣ но и тому предбудущая показа
и навходъносоръ законопреступныи но и сему пакы по мнозѣхъ сущих посредѣ же града ѿкры тѣмь явлѧя яко мнози прекостьни имуще оумъ предъ ѡбразомъ хсвымъ знаменають иною кознью на прелѣсть чл҃вкомъ не разумѣющимъ добраго яко.же быс симонъ волъхвъ и менердъ ини
таковыхъ рад по истинѣ реч не чюдесы прельщати
В лѣто ҂ѕ҃ у҃ к҃ а Поча кнѧжити игорь по ѡльзѣ
в се.же времѧ поча цсртвовати костѧнтинъ с҃нъ леѡнтовъ зѧть романовъ
и деревлѧнѣ заратиша сѧ ѿ игорѧ по логовѣ смѣрти
В лѣто ҂ѕ҃ у҃ к҃ в Иде игорь на древлѧны и побѣдивъ възложи на нѧ дань болшю ѡльговы
В то.же лѣто приде семеѡнъ болгарьскыи на цсрьградъ и створивъ миръ иде въ своя си
В лѣт ҂ѕ҃ у҃ к҃ г Приидоша печенѣзи пѣрвое на рускую землю и створивше миръ съ игоремъ идоша къ дунаю
В си.же времена приде семеѡнъ плѣнѧя фракию
грѣци же послаша по печенѣгы
печенѣгомъ же пришедъшимъ и хотѧщимъ на семеѡна расвариша сѧ грѣцкыя воеводы
видѣвъше печенизи яко сами на сѧ реть имуть ѿидоша въ своя си
а болгаре съ грѣкы съступиша сѧ
и посѣчени быша грѣци
семеѡнъ же прия градъ ѡдьрѣнь иже первое ѡрестовъ городъ нарицаше сѧ с҃на агамемнонъ иже пѣрвое въ трехъ рѣкахъ купав сѧ недуга избы
ту сего гора въ свое имѧ нареч
послѣдѣ же андрѣянъ кесарь ѡбновивы.и въ свое имѧ нареч андрѣянъ
мы же зовемъ ѡндрѣянем градом
В лѣт ҂ѕ҃ у҃ к҃ д
В лѣт ҂ѕ҃ у҃ к҃ е
В лѣто ҂ѕ҃ у҃ к҃ ѕ
В лѣто ҂ѕ҃ у҃ к҃ з
В лѣт ҂ѕ҃ у҃ к҃ и Поставьленъ романъ црсмь въ грѣцѣхъ
игорь же воеваше на печенѣгы
В лѣто ҂ѕ҃ у҃ к҃ ѳ
бл҃гсвление ѿ митрофолита ризъкого ко своему милому сн҃ови кнѧзю великому феѡдору и къ его дѣтемъ и ко вл҃адчѣ и къ намѣстьнику и ко всемъ боѧромъ
то буди тобе ведомо про тую жѧлобу что витьблѧне жалобили сѧ на рижѧны чимь то хотели ѡправити сѧ противу гѣлмика
и ихъ слово таково
хотели сѧ темь словомь ѡправити и рекли такъ предъ кнѧземь брѧньскымь
выехали н҃ть мужь изъ ригы и оубили чоловека и оузѧли ꙇ҃ть бѣрковъсковъ воскѵ
и ныне ѧ митрофолитъ тако молвю как то витьблѧне неправдою жалобили сѧ на рижаны
и ныне то есть мнѣ ведомо аже рижѧне суть в томь невиновати
и ныне ѧ тому дивлю сѧ аже твои намѣстьникъ слушаеть всѧкого чл҃овка слова
а та правда есть промѣжи васъ и насъ
кдѣ сѧ тѧжѧ почнеть ту концѧти
и ныне ѧ молю сѧ вамъ как то мозите стоѧти оу тои правдѣ и оу крс҃тномь человании
аже иметь жѧлобити сѧ васъ кто на рижѧны или гѣлмико или кто иныи и вышлите к намъ
а мы правдоу дамы по б҃ожьи правдѣ
Что сѧ дѣѥтѣ по вѣремьнемь то ѿидето по вѣрьмьнемь
приказано боудѣте добрымъ людѣмъ а любо грамотою оутвѣрдѧть како то боудѣте всемъ вѣдомъ или кто посль живыи ѡстанѣть сѧ
того лѣт҃ коли алъбрахтъ влд҃ка ризкии оумьрлъ ѹздоумалъ кнѧзѣ смольнескыи мьстиславъ двд҃въ сн҃ъ
прислалъ въ ригоу своѥго лоучьшего попа ѥрьмея и съ нимь оумьна моужа пантелья и своѥго горда смольнеска
та два была послъмь оу ризѣ
из ригы ѥхали на гочкыи берьго тамо твердити миръ
оутвьрдили миръ что былъ не мирно промьжю смольньска и ригы и готскымь берьгомь всемъ коупчемъ
Пре сеи миръ троудили сѧ дъбрии людиѥ Ролфо ис кашелѧ бж҃и дворѧнинъ тоумаше смолнѧнинъ аж бы миро былъ и дъ вѣка
оурѧдили пакъ миръ како был҃о любо рѹси и всѣмоу латинескомоу языкоу кто то оу роусе гостить
На томь мироу аж бы миръ твьрдъ былъ тако былъ кнѧзю любо и рижанъмъ всемъ и всемоу латинескомоу языкоу И всемь темь кто то на оустоко морѧ ходить аж бы нальзлъ правдоу то напсати како то держати роуси съ латинескымь языкомѣ и латинескомоу языкоу съ роусию то дѣржати
Аж быхъмъ что тако оучинили того б҃ъ не даи аж бы промьжю нами бои былъ а любо чл҃вка оубиють до см҃рти како чл҃вка то ѿплатити аж бы миръ не ръздроушенъ былъ
такъ платити како то бы ѡбоимъ любо былы
Зде починаѥть сѧ правда
Аже боудѣть свободѣныи чл҃вкъ оубитъ ꙇ҃ гривенъ серебра за голъвоу
Аже боудѣте холъпъ оубитъ а҃ гривна серьбра заплатити
оу смольнѣскь тако платити и оу ризе и на готскомь берьзѣ
ѻко роука нъга или инъ что любо по пѧти гривьнъ серьбра ѿ всѧкого платити
за ѡкъ е҃ серьбра
за роукоу е҃ серьбра
за нъгоу е҃ серьбра
и за всѧкыи соуставъ пѧть гривьнъ серебра
За зоубъ г҃ гривнъ серебра и смольньскь и оу ризѣ и на гочкомь березѣ
Кто биѥть дроуга дѣревъмь а боудѣте синь любо кровавъ полоуторы гривны серебра платити ѥмоу
по оухоу оударите г҃ четвѣрти серебра
послоу и поп҃у что оучинѧть за двоѥ того оузѧти два платежѧ
Аже кого оуранѧть полоуторы гривны серебра аже боудѣте без вѣка
Тако платити оу смолѣнеске и оу ризѣ и на гочкомь берьзѣ
Аже извинить сѧ роусинъ оу ризе или на гочкъмь березе оу дыбоу ѥго не сажати
Аже извинить сѧ латининъ оу смольнѣскѣ не мьтати ѥго оу погрѣбъ
Аже не боудѣтѣ порукы то оу жельза оусадить
Аже латининъ дасть роусиноу товаръ свои оу дълго оу смольнске заплатити немчиноу пьрвѣѥ хотѧ бы инъмоу комоу виноватъ былъ рооиноу
Тако оузѧти роуси҃ноу оу ризѣ и на готскомь березѣ
Аже розгнѣваѥть сѧ кнѧзѣ на своѥго чл҃вка а боудѣте винъватъ немчицю роусинъ а ѿимьть кнѧзѣ все женоу и дѣти оу холъпство пѣрвоѥ платити ѥмоу латинину а по томь кнѧзю какъ любо съ своимь чл҃вкмь
Такоу правдоу възѧти роусиноу оу ризѣ и на гочкъмь березѣ
Аже латининъ дасть кнѧжю хълопоу въ заѥмъ или инъмоу доброу чл҃вкоу а оумрете не заплативъ а кто ѥмльть ѥго ѡстатъкъ томоу платити немчиноу
Такова правда оузѧти роусиноу оу ризѣ и на гочкомь березѣ
Роусиноу не оупирати латинина ѡднемь послухомь аже не боудѣтѣ двою послоухоу ѡдиного немчича а дроугого роусина добрыхъ людии
Тако латининоу не пьрьпрети роусина аже не боудѣть послоуха роусина а дроугого немчина оу ризѣ и на гочкомь березѣ
Роусиноу не вѣсти латинина ко жельзоу горѧчемоу
аже самъ въсхочетѣ
А латининоу тако роусина не вести
аже самъ въсхочете
Роусиноу не звати латина на полѣ битъ сѧ оу роускои земли
Аже латинескии гость биѥть сѧ мьжю събою оу роускои земли любо мьчемь а любо дѣревъмь кнѧзю то не надобе
мьжю събою соудити
Тако аже роускии гость биѥть сѧ оу ризѣ или на гочкомь березе латине то не надъбѣ
ате промьжю събою оурѧдѧте сѧ
Аже застанете роусинъ латинеского чл҃вка своѥю женъю за то платити гривьнъ ꙇ҃ серебра
Тако оучинити роусиноу оу ризѣ и на гочкомь берьзѣ платити
Аже латинескыи чл҃вкъ оучинить насилиѥ свободнь жене а боудѣть пьреже на неи не былъ сорома за то платити гривьнъ е҃ серебра
Тая правда оузѧти роусиноу оу ризѣ и на готескомь березе
Аже боудѣте пьрвѣѥ на нѣи съръмъ былъ взѧти ѥи гривна серьбра за насилиѥ
Аже насилоуѥть робѣ а боудоуть на на него послоуси дати ѥмоу гривна серебра
Такова правда оузѧти роусиноу оу ризѣ и на гочкомь березѣ
аже мьжю роусиномь и латинескъмь свѧжеть дроугъ дроуга без вины за то платити г҃ гривны сербра
Аже боудѣте роусиноу платити латинескомоу а не въсхъчеть платити то ть латинескомоу просити дѣтского оу тиоуна
аже дасть наѥмъ дѣтьскомоу а не исправить за и҃ д҃нии товара оу роусина то ть дати ѥмоу на събѣ пороука
аже смолнѧне не дадоуть ѥмоу въль смолнѧнъмь платити самымъ дългъ платити
Тая правда оузѧти роусиноу оу ризѣ и на гочкомь березе
Аже ти.оунъ оуслышить латинескыи гость пришелъ послати ѥмоу люди с колы пьревѣсти товаръ А не оудѣржати ѥмоу
аже оудѣржить оу томь сѧ можете оучинити пагоуба
Которыи вълъчанинъ възмьть латиньскыи товаръ чересъ вълъкъ вѣсти а что погынеть ѿ того товара что ѥмоу приказано тъ платити всемъ вълъчанъмъ
Тая правда роуси оузѧти оу ризѣ и на гочкомь березѣ
Аже латинескии придѣть къ городоу свободно ѥмоу продава҃ти a противоу того не молвити никомоу.же
Тако дѣлати роуси оу ризѣ и на гочкомь березе
Аже латинескии оусхочеть ѥхати и смольнеска своимь товаромь въ иноу стороноу про то ѥго кнѧзю не дѣржати ни иномоу никомоу.же
Тако роусиноу ѥхати изъ гочкого бѣрѣга дъ травны
Аже роусинъ коупить оу латинеского чл҃вкa товаръ а възмьть к собѣ то ть латинескомоу не взѧти товара на оуспѧть
роусиноу томоу платити
Тако роусиноу не оузѧти оу латинеского товара своѥго ѡпѧть
платити ѥмоу
Роусиноу не звати латинеского на иного кнѧзѧ соудъ лише предъ смольнеского кнѧзѧ
аже самъ въсхочете тъ ть идѣть
Тако латинескомоу не звати роусина на иныи соудъ лише оу ригоу и на гочкыи берего
Роусиноу не ставити на латинеского дѣтьского не явивъше старость латинескомоу
аже не слоушаѥть старосты то ть можеть на него дѣткого приставити
Тако латинескомоу на роусина не ставити бирица оу ризѣ ни на гочкомь бѣрезѣ
Латинескомоу ѥсть вълно оу смольнеске которыи товаръ хъчьть коупити бес пакости
Тако дѣлаiти роуси оу ризѣ и на гочкомь березѣ
Латинес҃комоу не ѥхати на въиноу съ кнѧземь ни съ роусию
аже самъ хъчьть то ть ѥдѣть
Тако роусиноу не ѥхати съ латинескымь на въиноу ни оу ризѣ ни на гочкомь березѣ
аже хочеть самъ тъ ть ѥдѣть
Которыи роусинъ или латинескыи имьть татѧ надъ тѣмь ѥмоу своя вълѧ
камь ѥго хочеть тамъ дѣжеть
Ни ѡдиномоу же роусиноу не дати пересоуда оу ризѣ ни на гочкомь березѣ
Тако латинескомоу оу роускои зѣмли не дати пересоуда никомоу.же
Котороѥ ѡроудиѥ доконечано боудѣть оу смольнескь мьжю роусию и мьжю латинескимь языкомь пьредъ соудиями и пьредъ добрыми людми Боль того не починати оу ризѣ и на гочкомь березѣ
А что боудѣть дъкончано оу ризѣ и на гочкомь берьзе перьдъ соудиями и пьрьдъ дъбрыми людми того оу смольнс҃кѣ не починати
Всѧкому латинескомоу чл҃вкоу свободѣнъ путе из гочкого берега до смольнеска без мыта
тая правда ѥсть роуси изъ смольнеска до гочкого берега
Латинескомоу дати ѿ двою капию въск҃у вѣсцю коуна смольнеская
коупить латинескыи гривноу золъта дасть вѣсити дати ѥмоу вѣсцѣ ногата смольнеская
аже продасть не дати ничего.же
аже латинскии коупить соуды серебреныѥ дати ѥмоу вѣсцю ѿ гривны серебра по ногатѣ смольнескои
аже продасть не дати ничего.же
аже латинескии коупить гривнѹ серебра дати ѥмоу вьсцю двѣ векши
аже продасть не дати ничего.же
Аже латинескии дасть серебро пожигати дати ѥмоу ѿ гривны серебра коуна смольнеская
аже капь чимь то весѧтѣ излъмльна боудѣте а любо льгче боудѣть то ть споускати ѡбѣ въ дино мьсто что лѣжить оу ст҃оѥ бц҃е на горе а дроугая оу латинескои цр҃кви
ѡбѣ ровнати
Аже латинескыи гость смолнѧны приѥдѣть на вълъкъ то ть мьтати жеребѣи кого на пьрьдъ вѣсти ко смольньскоу
Аже боудоуть людиѥ из ыноѥ земль тьхъ посль вѣсти
Тая правда оузѧти роуси оу ризѣ и на гочкомь березѣ
Пискоупъ ризкии мастьръ бж҃хъ дворѧнъ и вси земледѣржци Ти дають двиноу свободноу ѿ вьрхоу и до низоу въ мъре и по въдѣ и по бѣрегоу Всемоу латинескомоу языкоу и роуси
кто правы и кѹпьчь ѥсть ѿ морѧ даѥмо свободно кто хочете по двине ѥхати оу вьрхъ или оу низъ
Oу кого сѧ избиѥть оучанъ а любо челнъ б҃ъ того не даи или оу роусина или оу латинеского Oу тѣхъ вълъсти кто сю свободоу далъ товаръ ѥго свобонъ на въдѣ и на беререзѣ Бес пакости всѧкомоу
Товаръ иж то потоплъ брати оу мьсто своѥю дроужиною из воды на берего
аже надобѣ ѥмоу болше помъчи то ть наимоуи при послоусѣхъ
кто былъ тоу то боудѣте послоухъ
что имъ посоулишь то даи а болѣ не даи
суд ꙗрославль волдимѣрич
правда русьскаꙗ
аже ѹбиѥть мужь мужа то мьстити брату брата любо оц҃ю ли сн҃у любо братучадо ли братню сн҃ви
аще ли не будеть кто ѥго мьстѧ то положити за голову п҃ гр҃и аче будеть кнѧжь мѹжь или тиѹна кнѧжа
аще ли будеть русинъ или гридь любо купець любо тивунъ боꙗрескъ любо мечникъ любо ιзгѡи ли словѣнинъ то м҃ гр҃и положити за нь
по ꙗрославѣ же паки совкупивше сѧ сн҃ве ѥгѡ изѧславъ ст҃ославъ всеволодъ и мужи ихъ коснѧчько перенѣгь никифоръ ι ѿложиша ѹбиѥниѥ за голову но кунами сѧ выкупати
а ино все ꙗкоже ꙗрославъ судилъ такоже ι сн҃ве ѥго ѹставиша
о ѹбииствѣ
аже кто ѹбиѥть кнѧжа мужа в разбѡи а головника не ищють то виревную платити
въ чьѥи же верви голова лежить то п҃ гр҃и
паки л людинъ то м҃ гр҃и
котѡраꙗ ли вервь начнеть платити дикую вѣру кѡлико лѣтъ заплатить ту виру зане же безъ головника имъ платити
будеть ли головникъ ихъ въ верви то зань к нимъ прикладываѥть тогѡ.же дѣлѧ имъ помагати головникѹ
любо си дикую вѣру
но сплати ιмъ во.обчи м҃ гр҃и
а головничьство самому головнику
а въ м҃ гр҃и ему заплатити ис дружины свою часть
но оже будеть ѹбилъ или въ свадѣ или в пиру ꙗвлено то тако ѥму платити по верви нынѣ ιже сѧ прикладывають вирою
оже станеть без ви҃ на разбои
будеть ли сталъ на разбои безъ всѧкоꙗ свады то за разбѡιника люди не платѧть но выдадѧть и всего съ женою ι с дѣтми на потѡкъ и на разграблениѥ
аже кто не вложить в дикую вѣру тому людѥ не помагають но самъ платить
а се покони вирнии были при ꙗрославѣ
вирнику взѧти з҃ вѣдеръ солоду на недѣлю же овенъ любо полоть любо в҃ ногатѣ
а в середу куна же сыръ
а в пѧтницю тако.же
а куръ пѡ двою ему на дн҃ь
а хлѣбѡвъ з҃ на недѣлю
а пшена з҃ ѹборкѡвъ
а гороху з҃ ѹборковъ
а соли з҃ голважень
то то вирнику со отрокомь
а кони д҃
конемъ на ротъ сути овесъ
вирнику и҃ гр҃и а і҃ кунъ перекладнаꙗ
а метелнику в҃ꙇ вѣкшии а съсаднаꙗ гривна
Аже будеть вира во п҃ гри то вирнику ѕ҃ꙇ гр҃и и і҃ кунъ и в҃҃ꙇ вѣкши
а переди съсаднаꙗ гр҃и
а за голову г҃ гр҃и
о кнѧжи мужѣ
аже въ кнѧжи отроци ꙇли в конюсѣ ꙇли в поварѣ то м҃ гр҃и
А за тивунъ за ѡгнищныи ꙇ за конюшии то п҃ грив
А в сельскѡмь тивунѣ кнѧжѣ ꙇли в ратаинѣмь то ві҃ гр҃и
А за рѧдовича е҃ гр҃и
Тако же и за боꙗрескъ
О ремественицѣ и о ремественицѣ
А за ремественика и за ремественицю то ві҃ гр҃и
А за смерди и холѡпъ е҃ гр҃и
а за робу ѕ҃ гр҃и
А за кормилцѧ ві҃
тако же и за кормилицю хотѧ си буди холѡпъ хотѧ си роба
О покленѣи вирѣ
Аще будеть на когѡ поклепнаꙗ вира то же будеть послуховъ з҃ то ти выведуть виру
паки ли варѧгъ или кто ꙇнъ тогда
А по костехъ и по мр҃твеци не платить верви аже имене не вѣдають ни знають ѥго
Аже свержеть вирѹ
А иже свержеть виру то грив кунъ сметнаꙗ отроку
а кто и клепалъ а тому дати другую гривну
а ѿ виры помечнаго ѳ
искавше ли послуха не налѣзуть а ꙇстьцѧ начнеть головою клепати то ти ꙇмъ правду желѣзо
тако же и во всѣхъ тѧжахъ в татбѣ и в поклепѣ
оже не будеть лицѧ то тогда дати ѥму желѣзо из невѡли до полу гр҃и золота
аже ли мнѣ то на воду
оли то до дву грив аже мене то ротѣ ѥму ити по своѣ куны
аже кто ѹдарить мечемь не вынезъ ѥго или рукоꙗтию то в҃ꙇ гр҃и продажи за обиду
аже ли вынезъ мечь а не ѹтнеть то гр҃и кунъ
аже кто когѡ ѹдарить батогомь любо чашею любо рогомь любо тылѣснию то в҃ꙇ гр҃и
не терпѧ ли противу тому ѹдарить мечемь то вины ѥму в тѡмь нѣтуть
Аче ли ѹтнеть руку и ѿпадеть рука ꙇли ѹсхнеть ꙇли ꙇли нога ꙇли око или не ѹтнеть то полувирьѥ к҃ гр҃и
а тому за вѣкъ і҃ гр҃и
аже перстъ ѹтнеть кии любо г҃ грив продажѣ
а самому гривна кѹнъ
а придеть кровавъ мѹжь
аже придеть кровавъ мужь на двѡръ или синь то видока ѥму не ꙇскати но платити ѥму продажю г҃ гр҃и
аще ли не будеть на немь знамениꙗ то привести ѥму видѡкъ
слово противу слова
а кто будеть почалъ тому плати ѯ҃ кунъ
аче же и кровавъ придеть ꙇли будеть самъ почалъ а вылѣзуть послуси то то ѥму за платежь оже и били
аже ѹдарить мечемь а не ѹтнеть на смерть то г҃ гр҃и
а самому гр҃и за рану же лѣчебноѥ
пѡтнеть ли на см҃рть а вира
Аче пѡпъхнеть мужь мужа любо к собѣ ли ѿ собе любо по лицю ѹдарить ли жердью ѹдарить а видока два выведуть то г҃ гр҃и продажи
аже будеть варѧгъ ꙇли колбѧгъ то полнаꙗ видока вывести
ꙇ идета на ротѹ
О челѧди
А челѧдинъ скрыѥть а закличють и на торгу а за г҃ дн҃и не выведуть ѥго а пѡзнаѥть и третии дн҃ь то свои челѧдинъ понѧти
а оному платити г҃ гр҃и продажи
Аже кто всѧдеть на чю ко
Аже кто всѧдеть на чюжь кѡнь не прашавъ то г҃ гр҃и
Аче кто кѡнь погубить или оружьѥ ꙇли портъ а заповѣсть на торгу а пѡслѣ пѡзнаѥть въ своѥмь городѣ своѥ ѥму лицемь взѧти
а за обиду платити ѥму г҃ гр҃и
Аже кто пѡзнаѥть своѥ что будеть погубилъ ꙇли ѹкраденѡ ѹ негѡ что и или кѡнь или портъ ꙇли скотина то не рци
и се моѥ
но пѡꙇди на свѡдъ кдѣ ѥсть взѧлъ
сведите сѧ
кто будеть виноватъ на тогѡ татба снидеть
тогда ѡнъ своѥ возметь
а что погибло бѹдеть с нимь
то.же ѥму начнеть платити
аще будеть коневыи тать выдати кнѧзю на потѡкъ
паки ли бѹдеть клѣтныи тать то г҃ гр҃и платити ѥму
о свѡдѣ
аже будеть во одиномь городѣ то ити истьцю до кѡнцѧ тогѡ свѡда
будеть ли свѡдъ по землѧмъ то ити ѥму до третьꙗгѡ свѡда
а что будеть лице то тому платити третьѥму кунами за лице а с лицемь ити до кѡнцѧ своду
а ꙇстьцю ждати прока
а кдѣ снидеть на конечнѧгѡ то тому все платити и продажю
о татбѣ
паки ли будеть что татебно купилъ в торгу или кѡнь или портъ ꙇли скотину то выведеть свободна мужа два или мытника
аже начнеть не знати ѹ когѡ купилъ то ꙇти по немь тѣмъ видокомъ на роту
а истьцю своѥ лице взѧти
а что с нимь погибло а тогѡ ѥму желѣти
а оному желѣти своихъ кунъ зане не знаѥть ѹ когѡ купивъ
пѡзнаѥть ли на долзѣ ѹ когѡ то купилъ то своѣ куны возметь
ꙇ сему платити что ѹ негѡ будеть погибло а кнѧзю продажю
аже пѡзнаѥть кто челѧдь
аще пѡзнаѥть кто челѧдинъ свѡи ѹкраденъ а пѡиметь и то оному вести и по кунамъ до г҃.го свода
поꙗти же челѧдина в челѧдинъ мѣсто
а оному дати лице
а тъ ꙇдеть до конечнѧго свода
а то ѥсть не скѡтъ
нѣ лзѣ рчи:
ѹ когѡ ѥсмь купилъ
но по ꙗзыку ити до кѡнцѧ
а кдѣ будеть конечнии тать то опѧть ворѡтѧть челѧдина
а свѡи пѡꙇиметь
и протѡръ тому же платити а кнѧзю продажѣ в҃ꙇ гр҃и в челѧдинѣ или ѹкрадше
о свѡдѣ же
а и своѥгѡ города в чюжю землю свѡда нѣтуть
но тако же вывести ѥму послухи любо мытника передъ кимь же купивше
то истьцю лице взѧти
а прѡка ѥму желѣти что с нимь погибло
а оному своихъ кунъ желѣти
о тат
аже ѹбиють когѡ ѹ клѣти ꙇли ѹ котороѣ татбы то ѹбиють во пса мѣсто
аже ли ꙇ додержать свѣта то вести на кнѧжь двѡръ
оже ли ѹбиють и а ѹже бѹдть людиѥ свѧзана видѣли то платити в тѡмь в҃ꙇ гр҃и
аже крадеть кто скотъ въ хлѣвѣ или клѣть то же будеть одинъ то платити ѥму г҃ гр҃и и л҃ кунъ
будеть ли ихъ мнѡго всѣмъ по г҃ гр҃и ꙇ по л҃ кунъ платꙇт
о татбѣ же
аже крадеть скѡтъ на поли ꙇли ѡвцѣ или козы ли свиньи ѯ҃ кунъ
будеть ли ꙇхъ мнѡго то всѣмъ по ѯ҃ кунъ
аже крадеть гумно ꙇли жито въ ꙗмѣ то кѡлико ихъ будеть крало то всѣмъ по г҃ гр҃и ꙇ по л҃ кунъ
а ѹ него же погибло то оже будеть лице лице пѡꙇметь
а за лѣто возметь по полугривнѣ
паки ли лицѧ не будеть а будеть былъ кнѧжь конь то платити за нь г҃ гр҃и
а за инѣхъ по в҃ гр҃и
а се ѹроци скоту
аже за кобылу ѯ҃ кунъ
а за вѡлъ гр҃и
а за корѡву м҃ кунъ
а за третьꙗку л҃ кунъ
за лѡньщину пѡл гр҃и
за телѧ е҃ кунъ
а за свинью е҃ кунъ
а за поросѧ ногата
за ѡвцю е҃ кунъ
за боранъ ногата
за жеребѧ ѕ҃ ног҃
а за корѡвиѥ молокѡ ѕ҃ ног҃
то ти ѹрѡци смердомъ оже платѧть кнѧзю продажю
аже буть холѡпи татьѥ судъ кнѧжь
аже буть холѡпи татиѥ любо кнѧжи любо боꙗрьстии любо чернечь ꙇх же кнѧзь продажею не казнить зане суть не свободни
то двѡиче платить ко ꙇстьцю за обидѹ
оже кто кунъ взищеть
Аже кто взищеть кунъ на друзѣ а ѡнъ сѧ начнеть запирати то оже на нь вывдеть послуси то ти пѡꙇдуть на роту а ѡнъ возметь своѣ куны
зане же не далъ ѥму кунъ за мнѡго лѣтъ то платити ѥму за обиду г҃ гр҃и
аже кто купець купцю дасть в куплю в куны или в гѡстьбу то купцю пред послухи кунъ не имати
послуси ѥму не надобѣ
но ꙇти ѥму самому ротѣ аже сѧ почнеть запирати
о поклажаи
аже кто поклажаи кладеть у кого любо то ту послуха нѣтуть
но оже начнеть бѡлшимь клепати тому ити ротѣ ѹ когѡ то лежал товаръ
А толко еси ѹ мене положилъ
зане же ѥму въ бологодѣль и хоронилъ товаръ тогѡ
о рѣзѣ
аже кто даѥть куны в рѣзъ или наставъ в медъ или жито во просѡпъ то послухи ѥму ставити
како сѧ будеть рѧдилъ тако же ѥму имати
о мѣсѧчнѣмь рѣзѣ
о мѣсѧчныи рѣзъ оже за мало то ꙇмати ѥму
заидуть ли сѧ куны до тогѡ.же года то дадѧть ѥму куны въ треть
а мѣсѧчныи рѣзъ погренути
послухѡвъ ли не будеть а будеть кунъ г҃ гр҃и то ити ѥму про своѣ куны ротѣ
будеть ли боле кунъ то речи ѥму тако
промиловал сѧ ѥси оже еси не ставꙇл послуховъ
ѹставъ волдимѣр всеволдича
володимѣръ всеволѡдичь по ст҃ополцѣ созва дружину свою на берестовѣмь ратибора киѥвьскѡ тысѧчьскогѡ прокѡпью бѣлогородьскѡгѡ тысѧчьскѡго станислава переꙗславьскогѡ тысѧчьскогѡ нажира мирослава ꙇванка чюдиновича ѡлгѡва мужа
и ѹставили до третьꙗгѡ рѣза оже ѥмлеть въ треть куны
аже кто возметь два рѣза то то ѥму взѧти исто
паки ли возметь три рѣзы то иста ѥму не взѧти
аже кто ѥмлеть по і҃ кунъ ѿ лѣта на гривну то тогѡ не ѿмѣтати
аже котѡрыи купець истопить сѧ
аже котѡрыи купець кдѣ любо шедъ съ чюжими кунами истопить сѧ любо рать возметь ли ѡгнь то не насилити ѥму ни продати ѥгѡ
но како начнеть ѿ лѣта платити тако же платить зане же пагуба ѿ ба҃ ѥсть а не виноватъ ѥсть
аже ли пропиѥть с или пробиѥть а в безумьи чюжь товаръ испортить то како любо тѣмъ чии то товаръ
ждуть ли ѥму
а своꙗ ꙇмъ волѧ
продадѧть ли
а своꙗ имъ волѧ
о долзѣ
аже кто мнѡгимъ долженъ будеть а пришедъ госпѡдь изъ иногѡ города или чюжеземець а не вѣдаꙗ запустить за нь товаръ а опѧть начнеть не дати гости кунъ а первии должебити начнуть ѥму запинати не дадуче ѥму кунъ то вести и на торгъ продати же и ѿдати же первоѥ гостины кѹны
а домашнимъ что сѧ останеть кунъ тѣм же сѧ подѣлѧть
паки ли бдуть кнѧжи куны то кнѧжи куны первоѥ взѧти
а прѡкъ в дѣлъ
аже кто мнѡго рѣза ималъ не ꙇмати тому
аже закупъ бѣжить
аже закупъ бѣжить ѿ господы то обель
идеть ли искать кунъ а ꙗвленѡ хѡдить ꙇли ко кнѧзю или къ судиꙗмъ бѣжить обиды дѣлѧ своѥгѡ гн҃а то про то не рѡбѧть ѥгѡ но дати ѥмѹ правдѹ
о закупѣ же
аже ѹ гсна ролеиныи закупъ а погубить вѡискии кѡнь то не платити ѥму
но ѥже далъ ѥму гснъ плугь и борону ѿ негѡ же купу ѥмлеть то то погубивше платити
аже ли гснъ ѥго ѿслеть на своѥ орудьѥ а погибнеть без негѡ то тогѡ ѥму не платити
о закупѣ ж
аже изъ хлѣва выведуть то закупу того не платити
но же погубить на поли и въ дворъ не вженеть ꙇ не затворить кдѣ ѥму гснъ велить или орудьꙗ своꙗ дѣꙗ а тогѡ погубить то то ѥмѹ платити
аже гснъ переобидть закѹпа а ѹвидть купу ѥго ꙇли отарицю то то ѥму все воротити
а за обиду платити ѥму ѯ҃ кунъ
паки ли прииметь на немь кунъ то опѧть ѥму воротити куны что будеть принѧлъ
а за обиду платити ѥму г҃ гр҃и продажи
продасть ли гснъ закупа обель то наимиту свобода во всѣхъ кунахъ
а гсну за обиду платити в҃ꙇ гр҃и продажѣ
аже гснъ бьѥть закупа про дѣло то без вины ѥсть
биѥть ли не смыслѧ пьꙗнъ а без вины то ꙗкоже въ свободнѣмь платежь тако же и в закупѣ
о хо҃л
аже холопъ обелныи выведть кѡнь чии любо то платити за нь в҃ гр҃и
о заку
аже закупъ выведть что то гсн҃ъ в немь
но оже кдѣ и налѣзуть то преди заплатить гснъ ѥго кѡнь или что будеть ино взѧлъ
ѥму холопъ обелныи
и паки ли гснъ не хотѣти начнеть платити за нь а продасть и ѿдасть же переди или за кѡнь или за волъ или за товаръ что будеть чюжего взѧлъ
а прокъ ѥму самому взѧти собѣ
а се аже холѡпъ ѹдарить
а се аже холопъ ѹдарить свободна мужа а ѹбѣжить в хорѡмъ а гнъ ѥго не выдасть то платити за нь гсну в҃ꙇ гр҃и
а затѣмь аче и кдѣ налѣзеть ѹдареныи тъ своѥго истьцѧ кто ѥго ѹдарилъ то ꙗрославъ былъ ѹставилъ ѹбити и
но сн҃ве ѥго по ѡци ѹставиша на куны любо бити и розвѧзавше любо ли взѧти гр҃и кунъ за соромъ
о послушьствѣ
а послушьства на холопа не складають
но оже не будеть свободнаго но по нужи сложити на боꙗрьска тивуна
а на инѣхъ не складывати
а в малѣ тѧжѣ по нужи възложити на закупа
о борд
а кто порветь бородѹ а въньметь знамениѥ а вылѣзуть людиѥ то в҃ꙇ гр҃и продажѣ
аже безъ людии а в поклепѣ то нѣту продажѣ
о зубѣ
аже выбьють зубъ а кровь видꙗть ѹ негѡ во ртѣ а людьѥ вылѣзуть то в҃ꙇ гр҃и продажѣ
а за зубъ гр҃и
аже ѹкрадеть кто бѡбръ то в҃ꙇ гр҃и
аже будеть росѣчена землѧ ꙇли знамениѥ им же ловлено или сѣть то по верви искати татѧ ли платити продажю
аже кто борть разнаменаѥть
аже разнаменаѥть борть то в҃ꙇ гр҃и
аже межю перетнеть бортьную iли ролеiную разореть iли двѡрную тыномь перегородить межю то в҃ꙇ гр҃и продажи
аже дубъ подотнеть знаменьныи или межьныи то в҃ꙇ гр҃и продажѣ
отроку в҃ гр҃и и к҃ кунъ
а самому ѣхати со отрокомь на дву коню
сути же на ротъ овесъ
а мѧсо дати овенъ любо полоть
а инѣмь кормомь что има черево возметь
писцю і҃ кунъ
перекладнагѡ е҃ кунъ
на мѣхъ двѣ ногатѣ
аже борть пѡдътнеть то г҃ гр҃и продажѣ
а за дерево пол гр҃и
аже пчелы выдереть то г҃ гр҃и продажи
а за медъ аже будеть пчелы не лажены то і҃ кунъ
будеть ли олѣкъ то е҃ кунъ
не будеть ли татѧ то по слѣду женуть
аже не бѹдеть слѣда ли к селу или к товару а не ѿсѡчать ѿ собе слѣда ни ѣдуть на слѣдъ или ѿбьють то тѣмь платити татбу и продажю
а слѣдъ гнати с чюжими людми а с послухи
аже погубѧть слѣдъ на гостиныцѣ на велицѣ а села не будеть или на пустѣ кдѣ же не будеть ни села ни людии то не платити ни продажи ни татбы
о смердѣ
аже смердъ мучить смерда безъ кнѧжа слова то г҃ гр҃и продажи
а за муку гр҃и кунъ
аже ѡгнищанина мучить то в҃ꙇ гр҃и продажѣ
а за муку гр҃и
аже лѡдью ѹкрадеть то ѯ҃ кунъ продажѣ
а лѡдию лицемь воротити
а морьскую лѡдью г҃ гр҃и
а за набѡиную лѡдью в҃ гр҃и
за челнъ к҃ кунъ
а за стругъ гривна
о перевѣсѣхъ
аже кто пѡдотнеть вервь в перевѣсѣ то г҃ гр҃и продажи
а гн҃у за вервь гр҃и кунъ
аже кто ѹкрадеть въ чьѥмь перевѣсѣ ꙗстрѧбъ или сокѡлъ то продажѣ г҃ гр҃и
а гсну гр҃и
а за голубь ѳ҃ кунъ
а за курѧ ѳ҃ кунъ
а за ѹтовь л҃ кунъ
а за гусь л҃ кунъ
а за лебедь л҃ кунъ
а за жеравль л҃ кунъ
а в сѣнѣ и въ дровѣхъ ѳ҃ кунъ
а гсну кѡлико бѹдеть вѡзъ ѹкрадено то имати ѥму за вѡзъ по в҃ ногатѣ
о гумнѣ
аже зажгуть гумно то на потѡкъ на грабежь дѡмъ ѥгѡ переди пагубу исплатившю
а въ прѡцѣ кнѧзю поточити ꙇ
тако же аже кто двѡръ зажьжеть
а кто пакощами кѡнь порѣжеть iли скотину продажѣ в҃ꙇ гр҃и
а пагубу гсну ѹрѡкъ платити
ты тѧжѣ всѣ судѧть послухи свободными
будеть ли послухъ холѡпъ то холѡпу на правду не вылазити
но оже хѡщеть истець или иметь и а река тако
по сегѡ рѣчи емлю тѧ
но ꙗзъ ѥмлю тѧ а не холѡпъ
и ѥмѣти и на желѣзо
аже обинити и то ѥмлеть на немь своѥ
не обинить ли ѥго платити ѥму грив за муку зане по хѡлѡпьи рѣчи ꙗлъи
а желѣзного платити м҃ кунъ
а мечнику е҃ кунъ
а пол гр҃и дѣтьскому
то ти желѣзныи ѹрѡкъ кто си в чемь ѥмлеть
аже иметь на желѣзо по свободныхъ людии рѣчи либо ли запа на нь будеть любо прохожениѥ нощноѥ или кимь любо образомь аже не ожьжеть то про муки не платити ѥму но одинѡ желѣзноѥ кто и будеть ꙗлъ
о женѣ
аже кто ѹбиѥть жену то тѣм.же судомь судити ꙗко же и мужа
аже будеть виноватъ то пѡл виры к҃ гр҃и
а в холѡпѣ и в робѣ виры нѣтуть
но оже будеть без вины ѹбиѥнъ то за хѡлѡпъ ѹрокъ платити или за робу
а кнѧзю в҃ꙇ гр҃и продажѣ
аже ѹмреть смердъ
аже смердъ ѹмреть то задницю кнѧзю
аже будуть дщери ѹ него дома то даꙗти часть на нѣ
аже будть за мужемь то не даꙗти части имъ
о задницѣ боꙗрьстѣи и о дружьнѣи
аже в боꙗрехъ любо въ дружинѣ то за кнѧзѧ задницѧ не идеть
паки ли безъ рѧду ѹмреть то всѣмъ дѣтемъ
а на самого часть дати дш҃и
аже жена сѧдеть по мужи то на ню часть дати
а что на ню мужь възложить тому же ѥсть гж҃а
а задницѧ ѥи мужнѧ не надобѣ
будть ли дѣти то что первоѣ жены то то возмуть дѣти мт҃ре своѥꙗ
любо си на женѹ будеть възложилъ обаче мт҃ри своѥи возмуть
аже будеть сестра в домѹ то тѡи задницѣ не iмати но ѿдадѧть ю за мужь братиꙗ како си мѡгуть
а се закладаюче городъ
а се ѹрѡци городнику
закладаюче горѡдню куну взѧти
а кѡнчавше ногата
а за кормъ и за волѡгу и за мѧса и за рыбы з҃ кунъ на недлю
з҃ хлѣбовъ з҃ ѹбѡркѡвъ пшена з҃ луконъ ѡвса на д҃ кони
ꙇмати же ѥму донелѣ городъ срубѧть
а солоду одину дадѧть і҃ луконъ
о мостницѣхъ
а се мѡстнику ѹроци
аже починить моста ветхаго то кѡлико горѡднѣ починить то взѧти ѥму по кунѣ ѿ горѡднѣ
а мостнику самому ѣхати со отрокомь на дву коню
д҃ лукна ѡвса на недлю
а ѣсть что можеть
аже будть рѡбьи дѣти ѹ мужа то задници имъ не имати
но свобода имъ с мтр҃ью
аже будть в дому дѣти мали а не джи сѧ будть сами собою печаловати а мт҃и имъ пѡидеть за мужь то кто имъ ближии будеть тому же дати на руцѣ i с добыткомь и с домомь донелѣ.же возмѡгуть
а товаръ дати перед людми
а что срѣзить товаромь тѣмь ли пригостить то то ѥму собѣ
а истыи товаръ ворѡтить iмъ
а прикупъ ѥму собѣ зане кормилъ и печаловалъ сѧ ими
ꙗже ѿ челѧди плѡд или ѿ скота то то все пѡiмати лицемь
что ли будеть ростерѧлъ то то все ѥму платити дѣтемъ тѣм
аче же и ѡтчимъ приiметь дѣти съ задницею то тако же ѥсть рѧдъ
а дворъ без дѣла ѡтень всѧкъ меншему снв҃и
а дѣтемъ не дати вѡли
но что ѥи далъ мужь с тѣм же ѥи сѣдѣти
или свою часть вземше сѣдѣти же
а мт҃рнѧ часть не надобѣ дѣтемъ
но кому мт҃и дасть тому.же взѧти
дасть ли всѣмъ а вси роздѣлѧть
безъ ꙗзыка ли ѹмреть то ѹ когѡ будеть на дворѣ была и кто ю кормилъ то тому взѧти
аже бдуть двою мужю дѣти а одиноѣ матери то онѣмъ своѥгѡ ѡтцѧ задницѧ а онѣмъ своѥго
будеть ли потерѧлъ своѥго инѡчима что а онѣхъ ѡц҃ѧ а ѹмреть то възворѡтить брату
на не же и людьѥ вылѣзуть что будеть отець его истерѧлъ инѡчимлѧ
а что ѥму своѥго ѡц҃ѧ то держить
а мтр҃и котѡрыи сн҃ъ добръ перваго ли другагѡ ли тому же дасть своѥ
аче и вси снв҃е ѥи будуть лиси а дчери мѡжеть дати кто ю кормить
ѿ виры ѳ҃ кунъ
а метелнику ѳ҃ вѣкошь
а ѿ бортноѣ земли л҃ кунъ
а о инѣхъ о всѣхъ тѧжь кѡму помѡгуть по д҃ куны
а метелнику г҃ вѣкошь
о задницѣ
аже братьꙗ ростѧжють перед кнѧземь о задницю котѡрыи дѣтьскии идѣть ихъ дѣлитъ то тому взѧти гр҃и кѹнъ
ѹрѡци рѡтнии
ѿ головы л҃ кунъ
а ѿ бортьноѣ земли л҃ кунъ бес трии кунъ
тако же и ѿ ролеиноѣ земли
а ѿ свободы ѳ҃ кунъ
о холѡпьствѣ
оже кто хотѧ купить до полу гр҃и а послухи поставить а ногату дасть перед самѣмъ холѡпомь
а втѡроѥ холѡпьство пѡꙇметь робу без рѧду
пѡиметь ли с рѧдомь то како сѧ будеть рѧдилъ на том же стоить
а се третьѥѥ холѡпьство тивуньство без рѧду
или привѧжеть ключь к собѣ без рѧду
с рѧдомь ли то како сѧ будеть рѧдилъ на тѡм же стоить
а въ дачь не холѡпъ
ни по хлѣбѣ робѡтѧть ни по придатъцѣ
но оже не дохѡдѧть года то ворѡчати ѥму млсть
ѿхѡдить ли то не виноватъ ѥсть
аже холѡпъ бѣжить а заповѣсть гснъ аже слышавъ кто или знаꙗ и вѣдаꙗ оже ѥсть холѡпъ а дасть ѥму хлѣба iли ѹкажеть ѥму путь то платити ѥму за холѡпъ е҃ гр҃и а за робу ѕ҃ гр҃и
аже кто переиметь чюжь холѡпъ i дасть вѣсть гсну ѥгѡ то имати ѥму переѥмъ гр҃и
не ѹблюдеть ли то платити ѥму д҃ гр҃и
а пѧтаꙗ переѥмнаꙗ ѥму
а будеть роба то е҃ гр҃и
а шестаꙗ на переѥмъ ѿхѡдить
аже кто своѥгѡ холѡпа самъ досѡчить сѧ въ чьѥмь любо городѣ а будеть посадникъ не вѣдалъ ѥгѡ то повѣдавше ѥму поꙗти же ѥму отрѡкъ ѿ негѡ и шедше ѹвѧзати и i дати ѥму вѧзебную і҃ кунъ
а переима нѣтуть
аче ѹпустить и гонѧ а собѣ ѥму пагуба
а платить в то никтѡ.же
тѣм же и переима нѣтуть
аже кто не вѣдаꙗ чюжь холѡпъ ѹсрѧчеть и или повѣсть дѣѥть любо держить и ѹ собе а идеть ѿ него то ити ѥму ротѣ ꙗко
не вѣдалъ ѥсмь оже ѥсть холѡпъ
а платежа в тѡмь нѣтуть
аче же холѡпъ кдѣ куны вложить а ѡнъ будеть не вѣдаꙗ вдалъ то гсну выкупати али лишити сѧ ѥго
вѣдаꙗ ли будеть далъ а кунъ ѥму лишити сѧ
аже пустить холѡпа в торгь а одолжаѥть то выкупати ѥгѡ гсну и не лишити с ѥгѡ
аже кто кренеть чюжь холѡпъ не вѣдаꙗ то первому гсну холѡпъ понѧти а оному куны имати ротѣ ходивше ꙗко
не вѣдаꙗ ѥсмь купилъ
гсну же и товаръ
а не лишати сѧ ѥ
аже кто бѣжа а пѡиметь сусѣдне что или товаръ то гсну платити за нь ѹрокъ что будеть взѧлъ
аже холѡпъ крадеть когѡ любо то гсну выкупати и любо выдати и с кимь будеть кралъ
а женѣ и дѣтемъ не надобѣ
но оже бдуть с нимь крали и хоронили то всѣхъ выдати
паки ли а выкупаѥть гснъ
аже бдуть свободнии с нимь крали или хоронили то кнѧзю въ продажѣ
171 года февраля въ 18 день по благословенію отца нашего архимандрита Варѳоломея и по соборному приговору келаря старца Саватія и казначея старца Боголѣпа и соборныхъ старцовъ Соловецкого монастыря соборные старцы Діонисей да Ларіонъ собравъ въ трапезу уставщика священника Геронтья да священника Варлама да діякона Іева да пономаря старца Игнатья и мірскихъ людей слугъ кои были въ церкви у Благовѣщенія февраля въ 7 день въ суботу у обѣдни и ихъ разспрашивали порознь по статьямъ священника и діякона по священству а пономаря Игнатья по иноческому обѣщаныо а мірскихъ людей слугъ кои были у церкви Благовѣщенія по государеву цареву и великого князя Алексѣя Михайловича всея Великія и Малыя и Бѣлыя Русіи самодержца крестному цѣлованью какъ тѣ священницы Геронтій и Варламъ и діяконъ Іевъ февраля въ 7 день въ суботу въ церкви у Благовѣщенія литургію служили и хто изъ нихъ пономарю Игнатью на заамвонной молитвѣ изъ олтаря въ церковь со святынею выходить вонъ не велѣлъ и пелены на литоргіи на налой подъ Евангеліе на чтеніи діякону положить и свѣчи во время чтенія у Евангелія не свѣтити и по какому умыслу и для ради какова церковнаго неисправленія и нововводного чину мірскіе люди слуги и трудники собрав ся пришедъ хъ келарю старцу Саватію и хъ казначею старцу Боголѣпу о той службѣ на священника Геронтья били челомъ именнымъ челобитьемъ
И священникъ Геронтій сказалъ по священству
онъ де пономарю со святынею на заамвонной молитвѣ изъ олтаря въ церковь вытьти не заказывалъ и не запрещалъ
и пелены де подъ Евангеліе на налой на чтеніи діякону подложити и со свѣчею во время чтенія и на выходѣ тоже не заказывалъ
а какъ де діяконъ Евангеліе изъ олтаря чести вышелъ а пелены де подложити подъ Евангеліе нѣтъ и онъ де Геронтій пелены и самъ искалъ и вскорѣ сыскати не могли
а со святынею де пономарь изъ олтаря въ церковь вытьти за своимъ мотчаньемъ не поспѣлъ
а священникъ де Варламъ въ то время заамвонную молитву и проговорилъ
и проговоря де молитву пришедъ въ олтарь спросилъ ево Геронтья
для де чево пономарь со святынею изъ олтаря не вышелъ
и онъ де Геронтей тому Варламу сказалъ
для де чево пономаря къ себѣ не кликалъ
и Варламъ де ему молвилъ что де онъ Варламъ молитву говоря тово пономаря въ то время и не догадал ся
а иного неисправленія онъ Геронтій и нововводново чину ничего сказалъ не было
Священникъ Варіамъ сказалъ по священству
про свѣчю де онъ что пономарь на чтеніи не вынесъ и пелены де подъ Евангеліе не подстлалъ про то онъ не знаетъ
то де служба пономарская а не ево священническая
а пелены де діякону на чтеніи и сыскати не могли
а со святынею пономарь изъ олтаря къ нему Варламу своимъ мотчаніемъ на заамвонной молитвѣ вытти не поспѣлъ
а ни по чьему заказу
и онъ де Варламъ проговоря молитву пришелъ въ олтарь
спросилъ уставщика для де чево пономарь со святынею изъ олтаря не вышелъ
и уставщикъ де ему Варламу сказалъ
для де чево пономаря изъ олтаря въ церковь не кликалъ
а онъ де Геронтій про то и не догодал ся
а иного онъ никакого неисправленія и нововводнаго чину ничего сказалъ не было
Діяконъ Іевъ сказалъ
со свѣчею де пономарь своимъ мотчаніемъ вытти не поспѣлъ къ Евангелію на чтеніи и пелены подъ Евангеліе не сыскалъ онъ
а нихто де ему о томъ не заказывалъ
а про святыню онъ діяконъ сказалъ что пономарь на заамвонной молитвѣ изъ олтаря не вынесъ и священникъ де Варламъ проговоря молитву пришелъ во олтарь
спрошалъ уставщика Геронтья для де чево пономарь со святынею изъ олтаря вонъ не вышелъ
и Геронтій де ему сказалъ
для де чево ты пономаря къ себѣ не кликалъ изъ церкви
и Варламъ де ему Геронтью сказалъ что де онъ молитву говоря въ церкви и не догадал ся
чаялъ ево въ церкви
а иного онъ сказалъ никаково неисправленія и нововводнаго чину не было
Пономарь Игнатей сказалъ по иноческому обѣщанію
пелены де онъ Игнатей подъ Евангеліе на налои положити искалъ какъ діяконъ честь изъ олтаря вышелъ
и вскорѣ сыскати не могъ
а въ то де время діяконъ и Евангеліе прочелъ
потому де онъ и со свѣчею къ діякону на чтеніи вытьти не поспѣлъ
что де пелены искалъ
а на выходѣ онъ пономарь со священники и зъ діякономъ со свѣчею былъ
а какъ де заамвонную молитву священникъ говорилъ и онъ де въ то время со святынею самъ изъ олтаря вытти въ церковь не поспѣлъ своимъ мотчаньемъ а нихто де ему не заказывалъ
и священникъ де Варламъ пришелъ въ олтарь послѣ молитвы
спрошалъ уставщика Геронтья для де чево пономарь со святынею изъ олтаря не вышелъ
и уставщикъ де Варламу сказалъ
для де чево не кликалъ ево
И соборные старцы Діонисей да Иларіонъ поставя тѣхъ священниковъ Геронтья да Варлама да діякона Іева съ тѣмъ пономаремъ Игнатьемъ съ очей на очи и онъ Игнатей передъ тѣми священники и передъ діякономъ въ томъ неисправленіи во всемъ повинил ся же
а сказалъ что де то неисправленіе все въ то время на литоргіи отъ ево игнатьева мотчанья и укоснѣнья учинило ся а ни по чьему заказу и въ той онъ Игнатей во всей винѣ
и въ церковномъ на литоргіи неисправленіи при соборныхъ старцахъ при Діонисьѣ и при Ларіонѣ обѣщал ся на соборѣ у архимандрита Ворѳоломея
и у всего собору прощенія просити и возмущеніе свое объявити
а ихъ священниковъ Геронтія и Варлама и діякона отъ тово неисправленія во всемъ очистити
Уставщикъ же Геронтій соборнымъ старцамъ Діонисію и Ларіону билъ челомъ рѣчью
а сказалъ что де говорилъ Ѳедоръ котелникъ что де бутто онѣ Геронтій да Варламъ священницы да дьяконъ Іевъ у Благовѣщенія служили безъ агнеца
а тѣ де рѣчи отъ нево Ѳедора слышели діяконъ Гедеонъ да бывшей пономарь старецъ Пиминъ
и о тѣхъ бы ево ѳедоровыхъ рѣчѣхъ тѣхъ третьихъ и ево Ѳедора допросить
И соборные старцы поставя передъ собою слугъ и тово Ѳедора и ихъ роспрашивали порознь же по статьямъ по великого государя царя крестному цѣлованью для чево онѣ на уставщика Геронтья собрав ся приходя хъ келарю и къ казначею били челомъ о Влаговѣщенской службѣ и что и какое неисправленіе и нововводной чинъ февраля въ 7-й день стоячи у обѣдни у Благовѣщенія у тово Геронтья въ службѣ видѣли и по какому умыслу били челомъ
И сотникъ Василей сказалъ въ Божію правду по государеву крестному цѣлованію
были де они у Благовѣщенія февраля въ 7 день въ суботу у обѣдни
и въ то де время у обѣдни подъ Евангеліе пелены діякону на чтеніи и свѣчи не было
а челъ де діяконъ Евангеліе на налоѣ безъ пелены
и со святынею пономарь на заамвонной молитвѣ изъ олтаря въ церковь не выходилъ
и онѣ де слуги которые въ то время у обѣдни у Благовѣщенія были послѣ обѣдни спрошали о той винѣ пономаря старца Игнатья для чево свѣчи и пелены на чтеніи Евангелія діякону не было и со святынею на заамвонной молитвѣ изъ олтаря вонъ не выходилъ онъ пономарь
и пономарь де Игнатей сказалъ имъ въ то время всѣмъ слугамъ кои у Благовѣщенія были
ему де пономарю уставщикъ Геронтій не велѣлъ
потому де онъ пономарь на чтеніи Евангелія свѣчи и пелены діякону не вынесъ
и со святынею де онъ же не велѣлъ итьти на заамвонной молитвѣ
для де тово и не выходилъ
и по той де онъ винѣ и по пономаревой игнатьевой рѣчи собрав ся къ келарю и къ казначею на уставщика Геронтья и били
и тово де по ихъ служню челобитью пономаря келарь и казначей о томъ роспрашивали
и онъ де Игнатей имъ келарю и казначею тѣж де рѣчи сказывалъ что де сказалъ преже и имъ слугамъ
а иного де неисправленія и нововводного чину онѣ слуги кромѣ того не видѣли и ничево не знаютъ потому что де онѣ въ олтарь не входятъ
Григорей Яковлевъ тѣже рѣчи сказалъ что и Василей сотникъ
Ѳедотъ токарь васильевы жь рѣчи сказалъ
Сидоръ Семеновъ тѣжь рѣчи сказалъ
Подъячей Ѳедоръ Васильевъ да дьячекъ Ѳедотъ Москвитинъ сказали въ Божію правду
пелены де пономарь искалъ подъ Евангеліе
а діяконъ де и дожидал ся пелены
и не могъ сыскати
и діяконъ де Евангеліе потому безъ пелены и прочелъ
а святыни де для чево пономарь на заамвонной молитвѣ изъ олтаря не выносилъ тово онѣ не знаютъ потому что въ олтарь не входятъ
А Ѳедоръ котелникъ противъ челобитья уставщика Геронтья въ роспросѣ сказалъ что де онъ тово ни при комъ не говаривалъ что де служили у Благовѣщенья Геронтей съ Варламомъ и зъ діякономъ безъ агнца
Діяконъ Гедеонъ сказалъ по священству
говорилъ де въ трапезѣ Ѳедоръ котелникъ февраля въ 9 день хмѣленъ что де у Благовѣщенія Геронтей служилъ безъ агнеца
и за то де ево Ѳедора бывшей пономарь Пиминъ и бранилъ
и онъ де Ѳедоръ Пимину сказалъ что де и многіе то говорятъ
а имянъ тѣхъ людей не сказалъ
и тѣ де ево ѳедоровы рѣчи Аврамей головщикъ въ то время слышелъ же
Аврамей головщикъ сказалъ по иноческому обѣщанью
былъ онъ въ трапезѣ и слышалъ отъ Ѳедора котелника говорячи что де служили у Благовѣщенья въ суботу Геронтій безъ агнеца
а онъ де Ѳедоръ пьянъ былъ въ то время и говорилъ чтобъ мы ихъ тамъ застали и прямо изъ церкви сбросили
Пиминъ пономарь сказалъ по иноческому обѣщанью что де говорилъ у столпа въ трапезѣ Ѳедоръ котелникъ хмѣленъ что де служили у Благовѣщенія въ суботу Геронтій съ товарыщи обѣдню безъ агнеца
и онъ де Пиминъ за тѣ ево пустошные рѣчи въ то время и бранилъ что
де мужикъ не составное дѣло
напил ся пьянъ
безъ ума бредишь
И соборные старцы Деонисей да Ларіонъ поставили тово Ѳедора съ Пиминомъ пономаремъ съ очей на очи
и Пиминъ пономарь на сличной ставкѣ при томъ Ѳедорѣ тѣ.же рѣчи сказалъ
И Ѳедоръ котелникъ на очной ставкѣ сказалъ
онъ де въ то время пьянъ былъ и тово де онъ не помнитъ говорилъ ли онъ Ѳедоръ такія рѣчи или нѣтъ
и будетъ де и говорилъ и то хмѣлнымъ дѣломъ
а самъ де онъ Ѳедоръ въ то время у Благовѣщенья у обѣдни не былъ
и про то не знаетъ какъ служили
а отъ людей де онъ слышалъ что служили по новому
И соборные старцы Діонисей да Ларіонъ по челобитью слугъ поставили передъ собою пономаря Игнатья съ ними слугами съ Васильемъ да съ Ѳедотомъ да съ Сидоромъ да зъ Григорьемъ съ очей на очи
и тово пономаря спрашивали по иноческому обѣщанью что де тѣмъ слугамъ сказывалъ ли февраля въ 7 день у Благовѣщенія послѣ обѣдни что де пелены подъ Евангеліе выносити на чтеніи діакону и свѣчи и на заамбонной молитвѣ со святынею изъ олтаря выходить уставщикъ Геронтій тому Игнатью не велѣлъ ли
И передъ соборными старцы онъ Игнатей въ томъ во всемъ на сличной ставкѣ повинил ся и сказалъ что онъ тѣ рѣчи имъ слугамъ послѣ обѣднй на уставщика сказывалъ
и передъ келаремъ и казначеемъ тоже сказывалъ
и въ томъ де онъ возмущеніи своемъ при соборныхъ старцахъ при Деонисьѣ да при Ларіонѣ и въ ложныхъ рѣчѣхъ на соборѣ у государя архимарита и у всего собору прощенія просити обѣщал ся и вину свою и ложные рѣчи объявляти на всемъ соборѣ чтобъ впредь о томъ напрасныя смуты и мяжтежу отъ ево лоныхъ рѣчей въ обители не было
А роспросныя рѣчи и очныя ставки при соборныхъ старцахъ при Деонисьѣ да при Ларіонѣ записывалъ монастырской дьячекъ Гаврилко Львовъ сынъ Томиловъ
житіѥ прдбнаго и бг҃оноснаго ѿц҃а нш҃ег ігꙋмена сергїѧ чюдотвор꙽ца списано бысть ѿ премдрѣішаг епиѳанїѧ
Предислѡвие
слава бг҃ꙋ о всемъ і всѧческих ради о них꙽же всегда прославѧет сѧ великое і трист҃ое имѧ еж і прсно прославлѧемо есть
слава бг҃ꙋ вышнем иже въ троцы славимомꙋ еже есть ѹпованїе наше свѣт и живот нашь в негож вѣрꙋем в он же крстихом сѧ о нем꙽.же живемъ і движем сѧ і есмы
слава показавшемꙋ намъ житїе мꙋжа ст҃а і старца дх҃овна
вѣсть бо г҃ь славити славѧщаѧ ег и блгсвѧти бл҃гословѧщаѧ ег еже и прсно прославлѧет своѧ ѹгоднїки славѧщаѧ его житїем чистым и б҃гоѹгодным і добродѣтел꙽ным
бл҃годарим б҃га за премногꙋю его блгсть бывшꙋю на насъ ꙗкоже бывшꙋю на насъ ꙗкоже рече апслъ
блгдть бг҃ꙋ о неизреченнѣм ег дарѣ
паче же нн҃ѣ долъжни ес꙽мы бл҃годарити бг҃а о всемъ еж дарова нам такова старца ст҃а гл҃ю же г҃дина прпдбнаго сер꙽гїѧ в земли нашеи рꙋстѣи і в странѣ нашеи полꙋнощнеи во дн҃и нш҃а в послѣднѧа времена и лѣта
гробъ его ѹ насъ і пред нами есть
к немꙋ же вѣрою повсегда притѣкающе велико ѹтѣшенїе д҃шамъ нашимъ прїемлем꙽
и ѿ сего ѕѣло пользꙋемъ сѧ
да по истиннѣ велико то и ес намъ ѿ б҃га дарованїе
дарова сѧ
дивлю же сѧ о сем како толико лѣтъ минꙋло а жітїе ег не писано
о семъ съжалих꙽ сѧ ѕѣло како ѹбо таковыи старецъ пречюдныи і предобрыи ѿнелѣже престави сѧ к ѕ҃ лѣт преиде никтоже не дръзнѧше писати о немъ ни дальнїи ни ближнїи ни большїи ни меньшїи бол꙽шїе ѹбо ꙗко не изволѧхꙋ а мешї ꙗко не смѣѧхꙋ
по лѣте ѹбо единемъ или по двою по преставленїи старцеве азъ окаꙗн꙽ныи вседръзыи дръз꙽нꙋхъ на сїе
воз꙽дохнꙋвъ к꙽ б҃гꙋ і старца прїзвахъ на молитвꙋ
начахъ по дробнꙋ мало нѣчто писати ѿ житїѧ старцева и к себѣ в таинѣ гл҃ѧ
азъ не хватаю ни пред ким꙽ же но себѣ пишꙋ а запаса ради і памѧти ради и пользы ради
имѣѧх же ѹ себе за к҃ лѣтъ приготованы таковаго списанїѧ свитъки в ніх꙽же бѣахꙋ написаны нѣкїѧ главиз꙽ны же о житїи стар꙽цевѣ памѧти ради ова ѹбо въ свитцѣхъ ова же въ тетратѣхъ аще и не по рѧдꙋ но преднѧа назад꙽ а заднѧа на преді
и сице ожидающꙋ ми в꙽ таковаѧ времена и лѣта и жадающꙋ ми того да бы кто паче мене и разꙋмнѣе мене описалъ ꙗко да и азъ шед поклоню с емꙋ да и мене поѹчитъ и вразꙋмит но распытавъ и ѹвѣдавъ извѣстно ꙗко никтоже нигдѣже рече сѧ не пїсаше о нем
и се ѹбо едга воспомѧнꙋ или ѹслышꙋ помышлѧю і раз꙽мышлѧю како тихое и чюдное і добродѣтел꙽ное жітїе его пребысть без писанїѧ по многа времена
пребых ѹбо нѣколико лѣтъ аки бездѣлен в размышленїи недоѹмѣнїемъ погрꙋжаѧ сѧ и печалїю оскорблѧемъ и ѹмомъ ѹдивлѧа сѧ і желанїемъ побѣждаꙗ с
и наиде ми желаніе несыто еж како і коимъ образом начати писати аки ѿ многа мало еже о жітїи прпдобнаго старца
і обрѣтох нѣкїѧ старца премдры во ѿвѣтех раз꙽сꙋдны и разꙋмны
і вопросих ѧ о немъ ꙗко да препокоѧт мое желанїе
і рѣх има аще достоит писати сѧ
они ж ѿвѣщав꙽ше рекошѧ
ꙗкоже нелѣпо і не подобает жітїѧ нечестивых пытати сіце не подобает житїа с҃тых мꙋж оставлѧти і не писати і млъчанїю предати и в забыт положити
аще бо мꙋжа ст҃а житїе списано бꙋдетъ то ѿ тог пльза велика ес і ѹтѣшенїе вкꙋпѣ списателем сказателемъ послꙋшателемъ
аще ли же стар꙽ца ст҃а жітїе не пісано бꙋдетъ а самовидцы и памѧтꙋхи его аще преставили сѧ бꙋдꙋт то каѧ потреба толикꙋю і таковꙋю пользꙋ в забытїи положити і аки глꙋбинѣ мол꙽чанию предати
аще не пісано бꙋдет жітїе его то по чемꙋ вѣдати не знавшиим꙽ і не вѣдавшим его каковъ был꙽ іли ѿкꙋдꙋ бѣ како роді сѧ и како воз꙽расте і како постриже сѧ і како воз꙽дръжа сѧ і како пожїве і каковъ имѣ конецъ житїю
аще ли бꙋдетъ писано і сїе нѣкто слышавъ поревнꙋет в꙽ слѣд житїѧ его ходити и ѿ сего прїимет пользꙋ
пишетъ же великїи василїе
бꙋди ревні право живꙋщимъ
и сихъ житїе и дѣꙗнїе пиши на срдцы своемъ
виждь ꙗко велїтъ житїѧ ст҃ыхъ писати не токмо на хар꙽тїахъ но и на своемъ срдце пол꙽зы ради а не скрывати и ни таити
таина бо ц҃рева лѣпо есть таити а дѣла бж҃їѧ проповѣдати добро есть и полез꙽но
и ѿтолѣ нꙋж꙽да ми бысть распытовати і вопрошати древних старцовъ прилѣжно свѣдꙋщихъ во истин꙽нꙋ извѣс꙽тно ѡ житїи его
ꙗкоже с҃тое гл҃ет писанїе
въпроси ѿц҃а твоего
воз꙽вѣстіт тебѣ
и стар꙽ца твоѧ
рекꙋтъ тебѣ
елико слышах и разꙋмѣхъ ѿц҃ы мои повѣдаша ми
елика ѿ старецъ слышахъ
и елика своима оч҃има видѣхъ
і елика ѿ самаго ѹстъ слышѧх
і елика ѹвѣдах ѿ иже въ слѣдъ его ходившаго времѧ немало і воз꙽лїѧвшаго водꙋ на рꙋцѣ его
и елика дрꙋгаѧ нѣкаѧ слышѧхом и ѿ его старѣишаг брата стефана быв꙽шаго по плоти ѿц҃а ѳеодорꙋ архиепскопꙋ ростовъскомѹ
ѡва же ѿ инѣх старцев древнихъ достовѣрных бывших самовидцевъ родс꙽твꙋ ег і вос꙽питанїю і книговыченїю воз꙽растꙋ ег і юности даж и до пострїженїѧ его
дрꙋзїи же старцы самовидцы сꙋще і свѣдтели нелож꙽нїи пос꙽тризанїю его и начаткꙋ пꙋстынножітелствꙋ его і поставленїю ег еже на игꙋменс꙽тво
и по рѧдꙋ прочимъ прочїи воз꙽вѣстітели і сказатели бывахꙋ
ино къ множствꙋ трꙋдов꙽ стар꙽чих и къ великимъ ісправленїемъ его взираѧ аки без꙽гласенъ і бездѣден в꙽ недѡумѣнїи ѿ ѹжасти бываѧ не обрѣтаѧ словесъ потребных подобных дѣанїю его
како могꙋ азъ бѣдныи в нн҃ѣшнее времѧ сер꙽гїево все по рѧдꙋ житїе испїсати и многаѧ исправленїѧ ег і неисчетныѧ трꙋды его сказати
ѿкꙋдꙋ ли начнꙋ ѧже по достоинствꙋ дѣанїѧ того и под꙽виги послꙋшателемъ слышаны всѧ сотворити
или что подобаетъ первїе воспомѧнꙋти
или котораѧ довлѣетъ бесѣда к꙽ похваленїемъ его
ѿкꙋдꙋ ли прио꙽брѧщꙋ хитрость да возможно бꙋдетъ к꙽ таковомꙋ сказанїю
како ѹбо таковꙋю и толикꙋю і не.ѹдобъ исповѣдимꙋю повѣмъ повѣсть не вѣде
елма.ж чрезъ есть нашꙋ силꙋ творимое
ꙗкож немощно есть малѣ в лодїи велико и тѧжко бремѧ налагаемо понести сице и превос꙽ходитъ нашꙋ немощь и ѹмъ подлежащаѧ бесѣда
аще бо и побѣждаетъ нашꙋ хꙋдостъ но ѡбаче молим сѧ всемлстивомꙋ і всесилномꙋ б҃гꙋ і пречістеи его мт҃ре ꙗко да ѹразꙋмитъ и помилꙋетъ мене грꙋбаго і неразꙋмнаго ꙗко да подастъ ми слово во ѿвръзенїе ѹстъ моихъ не моего ради гл҃юща недостоин꙽ства но мл҃твъ ради ст҃ыхъ старецъ
і самого того призываю сер꙽гїа на помощь и съосѣнѧющꙋю его блгдть дх҃овнꙋю ꙗко да поспѣш꙽никъ ми бꙋдетъ и словꙋ с꙽пособникъ еще же и его стадо бг҃озванное бл҃го собранїе соборъ чстныхъ старецъ
к нимъ же смиренїемъ припадаю
и самѣхъ тѣхъ подножїю касаю сѧ
и на моленїе призываю и принꙋждаю
ѕѣло бо тѣх мл҃твъ повсегда требꙋю паче же н҃нѣ внегда сїѧ начинающꙋ ми начинанїе и ко е.еже ѹстремих̾ сѧ сказанїѧ повѣсти
і да никтоже ми зазїратель на сїе дерзающꙋ бꙋдет
ни бо аз꙽ сам возможне имам꙽ или доволен к таковомꙋ начинанию аще не любовь и молитва преподѡбнаго того стар꙽ца привлачитъ и томитъ мои помыслъ и принѹжаетъ глаголати же и писати
достоитъ же ꙗс꙽нѣе рещи ꙗко аще ми бы мощъно было по моемꙋ недостоинъс꙽твꙋ то подобаше ми ѿтинѹдъ со с꙽трахомъ ѹдобь молъчѧти и на ѹстѣхъ своих перъстъ положити с꙽вѣдꙋщѹ свою немощь а не из꙽носити ѿ ѹстъ гл҃ъ еже не по подобию ниже прѡдеръзати на сицевѡе начинание еже ч꙽резъ свое достѡꙗние
но ѡбаче печѧль прїатъ мѧ
и жалѡсть поꙗтъ мѧ
толика и такова велика свѧта стар꙽ца преслѡвѹщѧ и мнѡгослѡвꙋща житїе егѡ въсюдоѵ ѡбъносимо и по дальнимъ с꙽транамъ и по градѡмъ мꙋжа ꙗвлен꙽на і именита всѣмъ того исповѣдающимъ и за толико лѣтъ житїе ѡставлен꙽но и не ѡписан꙽но бѧше
непъщевахъ сїѧ молъчанїю предати ꙗко въ глꙋбинѣ забъвенїѧ погрѹзити
аще бо не писано бꙋдетъ стар꙽цево житїе не оставлено кꙋпъно безъ воспоминанїѧ тои се и ѹбо никакоже повъредитъ свѧтаго того старъца еже не пѡлѹчити емѹ ѡтъ насъ восъпоминанїѧ же и писаниѧ
ихъже бо имена на небесѣхъ богъ написа сим꙽ никаꙗже потреба ѿ человѣкъ требовати писаниꙗ же і въспѡминаниѧ
но мы сами ѿ сегѡ не пользꙋ не пользꙋем꙽ сѧ оставлѧюще толикꙋю и таковꙋю пол꙽зꙋ
и того ради сїѧ всѧ собрав꙽ше начинаемъ писати ꙗко да и прочїи мниси ꙗже не сꙋть видали стар꙽ца да и тѣ проч꙽тꙋтъ и поревнꙋютъ стар꙽цеве добродѣтели і его житїю вѣрꙋютъ
блж҃ени бо рече не видѣв꙽ше вѣроваша
паки ж дрꙋгоицы дрꙋгаѧ печаль прїемлет мѧ и обдержитъ мѧ
аще бо азъ не пишꙋ а ин никтоже не пишеть бою сѧ осꙋжнїѧ притъчи оного раба лѣниваго с꙽крывшаг талант и обленивъшаго сѧ
онъ бо добрыи старецъ чюд꙽ныи стрстрпецъ вез꙽ лѣностї повсегда подвигомъ добрым подвизааше с
и николиже облени сѧ
мы же не токмо сами не подвизаем сѧ но и того готовых чюжих трꙋдовъ еже въ жїтїи его лѣнім сѧ возвѣстити писанїемъ послꙋшателем слышаны сїѧ сотворити
н҃нѣ же аще б҃гъ подастъ хотѣлъ ѹбо бых писати ѿ самог ржства его и младеньс꙽тво и дѣтъс꙽тво і въ юности і во иночествѣ і во игꙋменс꙽твѣ и до самого преставленїѧ да не заб꙽вена бꙋдꙋтъ толикаѧ ис꙽правленїѧ его да не забыто бꙋдет житїе егѡ чистое и тихое и бл҃гоѹгодъное
но бою сѧ ѹсꙋмнѧ сѧ прикоснꙋти сѧ повѣсти
не смѣю
и недоѹмѣю како бы сотворити первѣе начатокъ подпїсанїю ꙗко выше силы моеѧ дѣло бысть ꙗко немощен ес꙽мь и грꙋбъ и неразꙋмиченъ
но ѡбаче надѣю сѧ на милосер꙽даго бг҃а и на ѹгоднїка его прпдбнаг стар꙽ца мл҃твꙋ
і ѿ бг҃а прошꙋ млсти и бл҃годати і дара словꙋ и разꙋма і памѧт
и аще бг҃ъ подастъ ми і вразꙋмит꙽ мѧ і наставитъ мѧ своего си раба неключімаг не ѿчаю бо сѧ млсти его бл҃гїѧ и блгдти его слад꙽кїѧ
творитъ бо елико хощетъ и можетъ могїи даровати слѣпым проз꙽рѣнїе хромымъ хоженїе глꙋхимъ слышанїе нѣмымъ проглаголанїе
сице можетъ і мое омраченїе просвѣтити і мое неразꙋмїе вразꙋмити і моемꙋ неѹмѣнїю ѹмѣнїе подати да оѵбо ѡ имени г҃а нашег іс҃ х҃а рек꙽шого
без꙽ мене не можете творити ничтоже
ищите і обрѧщите
просите і прїимете
сего г҃а бг҃а сп҃са помощнїка на помощь призываю
тои бо есть бг҃ъ нашь великодатель и бл҃гих податель и богатых даровъ дародатель премꙋдрости наставнїкъ и смыслꙋ давецъ несмысленымъ казатель ѹчаи человѣка разꙋмꙋ даѧ ѹмѣнїе неѹмѣющимъ даѧ молитвꙋ молѧщемꙋ сѧ даѧи просѧщемꙋ мꙋдрость и разꙋмъ даѧи всѧко даѧнїе благо даѧи даръ на пол꙽зꙋ просѧщимъ даѧи незлобивымъ коварс꙽тво и отрокꙋ юнꙋ чювъс꙽тво и смыс꙽лъ иже сказанїе словесъ его просвѣщает и разꙋмъ даетъ младен꙽цем
до з꙽дѣ ѹбо ѡкон꙽чав꙽ше предсловїе и тако бг҃а помѧнꙋв꙽ше и на помощь приз꙽вавше его добро бо есть о бз҃ѣ начати ї о бз҃ѣ кон꙽чати и къ бж҃їимъ рабомъ бесѣдовати о бж҃їи ѹгодницѣ повѣсть чинити нач꙽нем же ѹже основꙋ слова
имем꙽ сѧ по бесѣдꙋ еже положити начало повести
і тако проче житїе стар꙽цево о б꙽зѣ начинаемъ писати сице
начало житию прпдбнаг и бг҃оноснаг ѡтц҃а нш҃ег сер꙽гїѧ ігѹмена радонежскаг
блгсви ѡтч҃е
сеи преподобныи ѿц҃ъ нашь сер꙽гїе роді с ѿ родителѧ добрород꙽нꙋ и бл҃говѣрнꙋ ѿ оц҃а нарицаемаг киріла і ѿ мт҃ре именем мр҃їѧ иже бѧста б҃жїи ѹгоднїцы правдиви пред бг҃ом и чл҃ки і всѧческїми добродѣтелми ісплънени же і ѹкрашени ꙗкоже бг҃ъ любит
не попꙋсти бо бг҃ъ иже таковомꙋ дѣтїщꙋ восїѧти хотѧщꙋ да родит сѧ ѿ родители неправеднꙋ но преже проѹготова бг҃ъ и ѹстроилъ таковаѧ првдна родителѧ его и потом ѿ нею своего си произведе ѹгоднїка
ѡ прехвал꙽наѧ вресто
ѡ предобраѧ сꙋпрꙋга иже таковомꙋ дѣтищꙋ родителѧ быста
прежде же подобаше поч꙽тіти і похвалити родителеи его да ѿ сего ꙗко нѣкое приложенїе похвалы и почести емꙋ бꙋдетъ
понеже лѣпо бѧше емꙋ ѿ бг҃а даровати сѧ многимъ людемъ на ѹспѣх на сп҃сенїе же и на ползꙋ
и тог ради не бѣ лѣпо такомꙋ дѣтищꙋ ѿ неправедных родити сѧ родителеи ниже иным сирѣчь неправедным родителемъ таковаг не бѣ лѣпо родіти дѣтища но ток꙽мо тѣмъ единѣм꙽ ѿ бг҃а дарова сѧ
еж и прилꙋчи сѧ
паче і сніде сѧ добро къ добрꙋ и лꙋч꙽шее къ лꙋчьшемꙋ
и бысть же и чюдо нѣкое преж рожденїѧ егѡ
прилꙋчи сѧ нѣчто сицево егоже не достоитъ мол꙽чанию предати
еще бо емꙋ во ѹтробе матерне носімꙋ во единъ ѿ дн҃ии дневи сꙋщꙋ недѣли приде мати его в꙽ цр҃ковь по обычаю во времѧ егда ст҃ꙋю поютъ литоргїю
і стоѧще с꙽ прочими женами в꙽ притворе і внегда хотѧхꙋ начати чести ст҃ое еѵаг҃лїе людем мол꙽чащимъ тогда абїе внезапꙋ младенецъ начат вопити во ѹтробе мт҃ернѣ ꙗкоже и многимъ ѿ таковаго проглашенїѧ ѹжас꙽нꙋти сѧ о преславнѣм чюдеси бывающем о младенцы сем
паки же едга преж начинанїѧ еже пѣти херꙋвимскꙋю пѣснь рек꙽ше иже херꙋвим тогда внезаапꙋ младенецъ гласомъ нача вельми верещати во ѹтробе вторицею паче перваго ꙗко і во всю цр҃ковь изыде глас его ꙗко і самои матери его ѹжас꙽ши сѧ стоѧти і сꙋщимъ женам стоѧщимъ тꙋ і недомыс꙽лѧщим сѧ в себѣ гл҃ющимъ
что ѹбо бꙋдет о младен꙽цы семъ
внегда же іерѣи воз꙽гласи вонмѣм ст҃аѧ ст҃ымъ тогда паки младенецъ третицею вельми возопи
мт҃и же его мало не паде на землю ѿ многа страха
и трепетомъ великимъ одер꙽жима сꙋщи і ѹжас꙽ши сѧ нача в꙽ себѣ плакати
прочаѧ же вѣрныѧ оны жены пристꙋпльши к неи начашѧ вопрошати ю гл҃ющы
імаши ли в꙽ пазꙋсѣ младенца пеленами повита егоже гласъ младен꙽ческїи слышахомъ во всеи цр҃кви верещающе
она же в недоѹмѣніи ѿ многа плача не можаше к нимъ ни провѣщати но в꙽малѣ ѿвѣща имъ
пытаите рече инде
аз꙽ бо не имамъ
они же вопрошашѧ пытающе промежи собою і поискавъше і не обрѣтошѧ
паки обратишѧ сѧ к неи глю҃ще
мы во всеи цркви поискавъше и не обрѣтохом младен꙽ца
да кыи то ес младенецъ иже гласом проверещавыи
мати же ег не могꙋще ѹтаити бываемаг і испытаемаг ѿвѣща к ним
азъ младенца в꙽ пазꙋсѣ не имамъ ꙗкоже мніте вы
имѣю же въ ѹтробѣ еще до времени нерожна
сїи провоз꙽гласилъ есть
жены же рѣша к неи
да како дастъ сѧ гласъ преже рожденїѧ младенцꙋ въ ѹтробе сꙋщꙋ
она же рече
азъ ѡ семъ и сама ѹдивлѧю сѧ
и всѧ есмь въ страсѣ
трепещѹ невѣдѹщи бываемаго
жены же воздохнѹвъше и бьюще в перси своѧ возъвращахѹ сѧ кааждо на свое мѣсто токмо к себѣ глаголющи
что ѹбо бѹдетъ отроча се
и ꙗже о немъ волѧ гн҃ѧ да бѹдетъ
мꙋжїе же въ црк҃ви сїѧ всѧ слышав꙽ши и видѣв꙽ши стоꙗхѹ з꙽ безмолвїемъ ѹжасни дондеже іерѣи ст҃ѹю совер꙽шили литѹргїю и съвьлече сѧ ризъ своихъ и распꙋсти люди
и разыдоша сѧ кїиждо во своѧ си
и бысть страх на всѣх слышащих сиѧ
марїѧ же мт҃и его ѿ дн҃е того ѿнележе быс знаменїе таковое и проѧвленїе ѿтолѣ ѹбо пребываше до времене рѡженїѧ его и младенца во ѹтробѣ носѧщи ꙗк нѣкое сокровище многоцѣнное и ꙗко драгїи камень и ꙗко чюдныи бисеръ и ꙗк сосѹд из꙽бранъ
и егда в себѣ сего носѧше и сим непразднѣ сѹщи еи тогда сама соблюдаше сѧ ѿ всѧкїѧ ск꙽верны и ѿ всѧкїѧ нечистоты постом огражаѧ сѧ и всѧкїѧ пища толъстыѧ ошаѧв с꙽ѧ и ѿ мѧс и ѿ млека
и рыбъ не ѧдѧше
хлѣбом точїю и зелїем и водою питаше сѧ
и ѿ пїѧньс꙽тва ѿтинꙋд воздръжаше сѧ
но в꙽ мѣсто питїѧ всѧкого водꙋ единꙋ точїю и то по ѡскѹдꙋ испиваше
на часте же в таинѣ на единѣ со воз꙽дыханїем и со слезами молѧше сѧ къ бг҃ѹ гл҃ѧ
г҃и спси мѧ
соблюди мѧ ѹбогѹю си рабѹ свою
и сего младенца носимаго во ѹтробе моеи сп҃си и сохрани
ты бо еси хранѧи младенца г҃ь
и волѧ твоѧ да бѹдет ги
и бѹди имѧ твое блсвено во вѣки вѣком аминь
и сице творѧ пребываше даже и до самого рожденїѧ его
велми ж прилежаше паче всего постѹ и мл҃твѣ ꙗко и самое то зачатїе и ржство полно бѣ поста и мл҃твы
бѧше бо и та добродѣтелна сѹщи и ѕело боѧщи сѧ бг҃а ꙗко и преже роженїѧ его ѹвѣдавъши и разѹмѣв꙽ши ꙗже о немъ таковое знаменїе и проѧвленїе и ѹдивленїе
и совѣщаша с мѹжем своимъ глѧ ꙗко
аще бѹдет ражаемое мѹжескъ полъ обѣщаеве сѧ принести его въ цр҃ковь и дати его блгдтлю всѣх бг҃ѹ
ꙗкоже и быс
ѡле вѣры добрїѧ
ѡ теплоты бл҃ги
ꙗко и преже рожес꙽тва его ѡбѣщаста сѧ привести его и вдати бл҃гих подателю бг҃ѹ ꙗкоже древле анна пррочица мт҃и самоилѧ пррока
егда же исполниша сѧ д҃нїе родити еи и роди младенца своего
и ѕело непечално ржство прїим꙽ши родтели же его призваста к себѣ ѹжики своѧ и дрѹги и сꙋсѣди
и возвеселиша сѧ славѧще и бл҃годарѧще бг҃а дав꙽шаго има таковыи дѣтищь
по роженїи же его внегда и пеленами повито быс отроча нѹжа всѧко бѧше еже и к сосцѹ принести
да внегда аще слꙋчаше сѧ мт҃ри его пищѹ нѣкѹю в꙽кѹсит еже ѿ мѧсъ и тою насыщенѣ быти и полнѣ ѹтробе еѧ тогда же никакоже младенецъ сосцѹ касаше сѧ
и сїе слѹчаше сѧ не единою бывати но ѡвогда дн҃ь ѡвогда два младенцꙋ не напитати сѧ
иже ѿтинѹд о семъ ѹжасъ вкѹпѣ и скорбь обдеръжаше рожешѹю и сродникы еѧ
и едва разѹмѣша ꙗко не хощет младенецъ еже ѿ мѧс питаемѣ питателнице его быти тѣм млеком напаати сѧ но точїю ѿ поста еи не раздрѣшати сѧ и ѹже ѿтодѣ пища мт҃рнѧ воздержанїе и постъ бѧше
и ѿтолѣ младенецъ повсегда по ѡбычаю питаемъ бываше
и исполниша сѧ дн҃їе обѣщанїю мт҃ри его
ꙗко бысть по дн҃ех шестих седмицъ еже ес четверодесѧтныи дн҃ь по ржствѣ его родители же его принесоста младенецъ въ цр҃ковь бж҃їю воздающе ꙗко.ж и прїꙗста ꙗкоже ѡбѣщаста сѧ воздати его бг҃ѹ дав꙽шемѹ его кѹпно же іерееви повелѣвающа ꙗко крщ҃енїем бжственым совершити и
иереи же огласивъ его и мнѡго млт҃вовавъ над нимъ и с радѡстїю дх҃овною и со тщанїемъ крсти его во имѧ ѿц҃а и сн҃а и ст҃го дх҃а варфоломѣѧ во ст҃ѣмъ крщ҃енїи нарекъ того имѧ
возвед же его абїе ѿ кѹпѣлныѧ воды крщ҃енїѧ блгдть прїим꙽ши богатно ст҃го дх҃а и провидѣвъ дх҃омъ бж҃ественым и проразѹмѣ сосѹдѹ из꙽браннѹ быти младеньцꙋ
ѡтц҃ъ же его и мт҃и разѹм имѹща ст҃го писанїѧ не хѹдѣ и та повѣдаста іереови како носим сын во ѹтробе мт҃рни въ цр҃кви три краты провоз꙽гласи
что ѹбѡ бѹдет сїе мы не вѣмы
іерѣи ж именем михаилъ разсѹденъ сыи книгам повѣдаше има ѿ бжственаго писанїѧ ѿ обою закона ветхаго и новаго
сказа гл҃ѧ
дв҃дꙋ во псалтирѣ рекшѹ ꙗко не.содѣланное мое видѣста очи твои и самъ г҃ь ст҃ыми своими ѹсты ѹчн҃ком си рече
вы же ꙗкѡ искони со мною есте
тамо в꙽ ветхом законѣ иеремѣѧ проркъ во чреве мт҃ерни ост҃и сѧ
здѣ же в новѣмъ павелъ апслъ вопїѧше
бг҃ъ ѿц҃ъ г҃а нашего іс҃ х҃а возвавыи мѧ изъ чрева мт҃ре моеѧ ꙗвити сн҃а своего во мнѣ да блг҃овѣстѹю въ с꙽транахъ
и ина мнѡжаишаѧ ѿ ст҃ыхъ повѣдаема писанїѧ
ѡ младенци же рече к꙽ родителемъ
не скорбите о семъ но паче радꙋите сѧ и веселити сѧ ꙗко бѹдет сосѹдъ из꙽бранъ бг҃ѹ ѡбитель и слѹжитель ст҃ыѧ троца
еже и бысть
и тако блсвивъ отроча и родтелѧ его ѿпꙋсти ѧ въ дѡм ею
потом꙽ же по времени малым минѹвъшим дн҃емъ о младенци паки чюдодѣиствоваше сѧ дрꙋгое нѣкое знаменїе с꙽транно нѣчто и незнаемо
в꙽ средѹ бо и в пѧтокъ не прїимаше ни ѿ сосцꙋ ни ѿ млека кравьѧ но ѡтинѹд ошаати сѧ емѹ и не с꙽сати и не ѧдꙋщѹ пребывати емѹ в вес дн҃ь
кромѣ ж среды и пѧтка въ прочаѧ дн҃и по ѡбычаю питаше сѧ
аще ли бꙋдѧше въ средѹ и в꙽ пѧтокъ то ал꙽ченъ младенецъ пребываше
се же ни единою ни дважды но и мнѡгажды прилѹчаше сѧ еже есть по всѧ среды и пѧт꙽кы бываше
ѿ сего нѣким мнѧше сѧ ꙗко болно бѣ дѣтище
о сем же ѹбо мт҃и его скорбѧщи сѣтоваше и съ дрꙋгими женами съ прочими кормителницами расматрѧюще бѣѧше
мнѧше ꙗко ѿ кѣкїѧ болѣзни младенцѹ приключаше сѧ сїе бывати
но ѡбаче обзирахѹ повсюдѹ младенца ꙗко нѣсть болно и ꙗко не обрѣташе сѧ в немъ ꙗвленыѧ или неꙗвленныѧ знаменїе болѣзни
ни плакаше ни стонѧше ни дрѧхловаше но и лице и срдце и ѡчи весели и всѧческїи младенцѹ радос꙽тнѹ сѹщѹ ꙗко и рѹчицами играше
тогда в꙽си видѧщи и позънаша и разѹмѣша ꙗко не болѣзни ради в꙽ пѧтокъ и въ средѹ младенецъ млека не приимаше но проꙗвленїе нѣкое прознаменаше сѧ ꙗко блгдть бж҃їѧ бѣ на нем
еже проꙗвлѧше бѹдꙋщаго воз꙽дръжанїѧ образъ ꙗко нѣкогда въ грѧдꙋщаѧ времена и лѣта в꙽ пос꙽тномъ житїи просїѧти емѹ
е и бы҃
дрѹгоицы же мт҃и его привожаше к немꙋ женѹ нѣкѹю доилицѹ имѹщꙋ млеко да бы его напитала
младенец же не рачи прїѧти никакоже ѿ чюждїѧ матери питати сѧ но точїю ѿ своеѧ си рѡдительница
и сїе видѣв꙽ше прихождахѹ к немѹ и дрꙋгїѧ жены тацы.же и доилици
тѣмъ подобно такоже творити ꙗкоже и первїе
и тако пребыс своею токмо питаемъ мт҃рїю дондеже и ѿдоенъ быс
се же сматрѧют нѣцїи ꙗко и се знаменїе бысть ꙗко да бы добра корене добраѧ лѣторасль нес꙽кверным млекомъ воспитанъ бывъ
нам же мнит сѧ сице быти ꙗко сїи младенецъ изъ млада быс гв҃и рачитель иже в самои ѹтрѡбе и ѡ ѹтрѡбы мт҃ернѧ къ бг҃оразѹмїю прилѣпи сѧ иже ѿ самѣхъ пеленъ бг҃а позналъ и в꙽ правдꙋ ѹразѹмѣлъ иже в꙽ пеленах сыи в самои колыбѣли пощенїю навыкаше иже ѿ мт҃ри млекомъ питаем сыи вкѹпѣ с꙽ плотнымъ млекомъ воздержанїю ѹчаше сѧ иже по есс꙽твѹ младенецъ сыи но выше естес꙽тва постъ начинаше иже въ младенце чстотныи бысть въскоръмленикъ иже бл҃гочестїемъ паче нежели млекомъ воспитанъ бысть иже преж роженїѧ его изъбранъ бг҃ом и пронареченъ едга во ѹтробе мт҃рне носим трикраты въ цр҃кви провозгласи иже и слышащаѧ ѹдивлѧет
дивити же сѧ паче семѹ подобает како младенецъ во ѹтробе не провереща кромѣ цр҃кви без народа или индѣ в таине на единѣ но токмо при народе ꙗко да мноѕи бѹдѹт слышателїе и свѣдѣтели семѹ истиньс꙽твѹ
и паки како не по малѹ провозъгласи но во всю церковь ꙗко да во всю землю изыдет слово ѡ немъ егда сѹщеи родителнице его или на пирѹ или в нощи спѧще но въ цр҃кви паче же и на мл҃тве да мл҃твеникъ крѣпокъ бѹдет къ богѹ
и како не провереща нѣ в коеи хлѣвинѣ или не в чисте мѣсте нѣкоем и ненарочите но паче въ црк҃ви стоѧщи на мѣсте чисте на мѣсте ст҃е идѣже подобает ст҃ыню гн҃ю совершити ꙗко да обрѧщет сѧ совершенаѧ ст҃ынѧ гн҃ѧ во страсѣ бж҃іи
паки емѹ достоит чюдити сѧ что ради не провозъгласи единицею или дважды но паче третицею ꙗко да ꙗвит сѧ ѹчн҃къ ст҃ыѧ троца понеже ѹбо тричисленое число паче инѣхъ прочих числъ больши есть ѕѣло чтомо
вездѣ бѡ троечисленое число всемꙋ добрꙋ начало и вина возвѣщенїю
ꙗко.же се Глаголю
трижды г҃ь самѡила прорѡка возва
трею каменїю пращею двдъ голїѧда порази
трижды повелѣ возливати водѹ ильѧ на полѣна рекъ
ѹтроите
и ѹтроиша
трижды тожде илїѧ дꙋнѹ на отрочища и воскр҃си его
три дн҃и и три нощи иона проркъ в ките тридн҃евнова
трїе отроцы в вавилонѣ пещъ огненꙋю ѹгасиша
тричисленое же слышанїе ісаію проркѹ серафимовидцѹ егда на нб҃си слышаше сѧ емѹ пѣнїе агг҃льское трист҃ое вопїющихъ
стъ стъ стъ г҃ь саваѡфъ
трею же лѣт в꙽ведена быс въ цр҃ковь ст҃аѧ ст҃ых пречстаѧ дв҃а м҃ріѧ
тридесѧти же лѣтъ х҃с крсти сѧ ѿ іѡанна во іерданѣ
три же ѹченики х҃с постави на фаворѣ и преѡбрази сѧ предъ ними
тридн҃евно же х҃с изъ мрт҃выхъ воскр҃се
трикраты ж х҃с по воскр҃сенїи реч
петре любиши ли мѧ
что же извещаю по три числа а что ради не помѧнѹ бол꙽шаго и с꙽трашнаго еже есть тричисленое бжство треми ст҃ынѧми треми образы треми собьс꙽твы въ три лица едино бжство прест҃ыѧ троца ѿц҃а и сн҃а и ст҃го дх҃а триѹпостаснаго бжства едина сила едина власть едино г҃ьство
лѣпо же бѧше и семѹ младенцꙋ трижды провоз꙽гласити во ѹтробе мт҃ерне сѹщꙋ преже роженїѧ прознаменѹѧ ѿ сего ꙗко бѹдет нѣкогда троичныи ѹчн҃къ еж и быс и многи приведет в разѹм и во ѹвѣдѣнїе бж҃їе ѹча словесныѧ овца вѣровати во ст҃ѹю троцꙋ единосѹщнѹю во едино бжство
воле не ѹказанїе ли се бѹдетъ ꙗвѣ ꙗже о томъ послѣди бѹдѹщаѧ дивна и с꙽транна
воле не знаменїе ли се есть истовое да покажет сѧ ꙗже о немъ да збѹдет сѧ дѣлесы чюдесными на послѣдокъ
подобает꙽ бо видѣв꙽шим и слышав꙽шим перваѧ и вѣровати послѣдним
ꙗко и преже роженїѧ его бг҃ъ прознаменалъ есть его
не просто бо ни бездобь таковое знаменїе и ѹдивленїе быв꙽шее преднее но предпѹтїе ес послѣди бѹдꙋщим
се же понѹдихом сѧ рещи ел꙽ма.же чюдна мѹжа чюдно и житїе повѣдает сѧ
лѣпо же здѣ помѧнѹти и древних ст҃ых иже в꙽ ветхом и новѣмъ законѣ восїѧвших
и многих бо ст҃ых зачатїе и рожес꙽тво ѿкровенїем бжственым нѣкако ѿкровено быс
мы бо не ѿ себе износим слово но ѿ ст҃ыхъ възимающи писанїи словеса и къ предлежащеи повѣсти повѣсть приѹподблѧюще воспомїнанїем сице
и понеже иеремѣю прорка бг҃ъ во чреве мт҃ерни ост҃и
и прежде рожденїѧ его провѣдыи ꙗко провидецъ бг҃ъ ꙗко быти емѹ прїѧтелищꙋ ст҃го дх҃а наполнѧет сего абїе бдг҃одати ѿ юнос꙽тна возраста
исаіѧ же проркъ рече
гл҃етъ г҃ь возвавыи мѧ изъ ѹтробы и ис꙽ чрева мт҃ре моеѧ из꙽бравъ пронарече мѧ
ст҃ыи же великїи іѡаннъ проркъ прдтча еще сыи во ѹтробе мт҃рни позна г҃а носимаго в ложеснѣх прчстыѧ прснодв҃ы м҃рїѧ
и взыгра сѧ младенецъ радощами во чреве мт҃ри своеѧ елисафи
и тоѧ ѹс꙽тнами прорчес꙽твова
и возопи тогда гл҃ѧ
ѿкꙋдꙋ се мнѣ да прїиде мт҃и г҃а моего къ мнѣ
ст҃ыи же славныи проркъ илїѧ фезвитѧнинъ
егда роди его мт҃и его тогда родители его видѣша видѣнїе ꙗко мѹжїе бл҃гокрасни и бѣлоѡбразни нарицахꙋть имѧ емꙋ и огнеными пеленами повивахѹ его и пламы огненыи даѧхѹ емѹ ꙗсти
ѿц҃ъ же его шед во іерслимъ возвести сїѧ архїереѡм
они же рѣша емꙋ
не бои сѧ чл҃че
бѹдетъ бо дѣтища сего житїе свѣт и слово сѹдъ и тъ сѹдитъ іизр҃лю ѡрѹжїемъ и огнемъ
еже и бысть
ст҃ыи николае чюдотворецъ егда роди сѧ и начаша омывати его внезаапꙋ воста младенецъ на ногѹ свою
и стоѧше простъ в ночвахъ полтора часа
ст҃ыи же прпдбныи ѿц҃ъ нашъ ефрѣмъ сѵринъ егда бѣ роди сѧ младенецъ родителїе его видѣнїе видѣста
виноградъ на ꙗзыцѣ его насажденъ и возрасте и исполни всю землю
и прихожахѹ п꙽тица нбсныѧ и ꙗдѧхѹ ѿ плода его
виноград же проꙗвлѧше хотѧщїи разѹмъ подати сѧ емꙋ
прпдбныи алимпїи стол꙽пникъ
преже ржства его мт҃и его видѣ сонъ таковы ꙗко ношаше на рѹкѹ своею агнецъ красенъ имѹщъ на рогѹ своею свѣща
и ѿ того разѹмѣ ꙗко хощет рѡдити сѧ отроча и бѹдет добронравно
ꙗкоже и бысть
иже во ст҃ых ѿц҃ъ нашъ прпдбныи симеонъ стлъпникъ иже на дивнѣи горѣ чюдотворецъ зачат бѣ ѿ обѣщанїѧ прдтчи крстлю мт҃ри его возвестив꙽шѹ
и рожь сѧ въедга доенѹ емѹ быти небрежаше лѣваго сосца бг҃ѹ проꙗвив꙽шꙋ ѡ семъ ꙗко десныи пѹт заповѣди гн҃ѧ возлюбити емꙋ
ст҃ыи феѡдоръ сїкеѡтъ чюдотворецъ егда бѣ во ѹтробе мт҃ерне младенецъ мт҃и его видѣнїе видѣ
звѣзда с н҃бсъ сшед паде на ѹтробѹ еѧ
се же звѣзда проꙗвлѧше всѧкꙋ добродѣтель оѡтрочат
пишет въ житїи великаго еѵфимїѧ ꙗко преже роженїѧ его во единѹ бо ѿ нощеи молѧщима сѧ родителема его в нощи единема нѣкое бж҃їе ꙗвленїе ꙗви сѧ има гл҃ѧ
тѣшита сѧ и ѹтѣшита сѧ
се бо дарова вама бг҃ъ отрока тѣшенїѧ тѧклоименита ꙗко в родс꙽твѣ его тѣшене дарова бг҃ъ своим цр҃квамъ
и паки въ житїи феѡдора едесскаг писано ес ꙗко родтелїе его симеонъ и мр҃їѧ молитвою просиста себе дѣтища сн҃а
во единъ ѿ дн҃іи въ первѹю сѹботѹ великаго поста въ цр҃кви молѧщима сѧ има сладко нѣкое видѣнїе предста има особь комѹждо их ꙗвль сѧ
мнѧста бо сѧ видѣти великаго мчнка феѡдора тирона кѹпно с павлом апслом стоꙗща и гл҃юща
во истинѹ даръ бж҃їи бѹдет ражаемыи ѡтрокъ еже ес феодоръ
еж и быс
пишет же в꙽ житїи ст҃го ѿц҃а нашего петра митрополита новаго чюдотворца иже в рꙋси ꙗко прилѹчи сѧ нѣчто сицевъ знаменїе
и прежде роженїѧ его еще сѹщꙋ емѹ во ѹтробе мт҃ерне во единѹ ѿ нощеи свѣтающи дн҃еви ндли видѣ видѣнїе таково мт҃и его
мнѧше бо сѧ еи агньца держати на рѹкѹ своею
посреди же рогѹ его древо бл҃голиствено израстъше и мнѡгими цвѣты ж и плоды обложено и посреди вѣтвїи его мнѡги свѣтѧща свеща
и воз꙽бѹдив꙽ши сѧ недоѹмѣѧше сѧ что се или что събытїе и конецъ таковомѹ видѣнїю
ѡбаче аще она и недомышлѧше сѧ но конецъ сбытїю послѣди со ѹдивленїемъ ꙗви еликими дар꙽ми ѹгодника своего бг҃ъ обогати
и что подобает инаѧ прочаѧ гл҃ати и долготою слова послѹшателем слꙋхи ленивы творити
сытость бѡ и дѡлгота слова ратникъ ес слѹхꙋ ꙗкоже и преѹмноженаѧ пища телесем
и ник꙽тоже да не зазрит ми грѹбости моеи ꙗк ѡ семъ продолжив꙽шѹ ми слово
и еж ѿ прочих ст҃ых ѿ житїѧ ихъ воспоминаѧ и приводѧ свидѣтельства на извѣщенїе и приѹподоблѧѧ к꙽ подлежащеи повѣсти чюднаго сего мѹжа чюдны и вещи сказают сѧ
чюдо ново слышаще сѧ еже во ѹтробе зачало провоз꙽глашеиїѧ его
чюдно же въ младенцех в꙽ пеленах воспитанїе его
не хѹдо бо знаменїе сїе мнѧше сѧ быти
тако бо подобаше с꙽ чюдесем родити сѧ таковомѹ отрокѹ ꙗко да ѿ сего познают прочїи чл҃вцы ꙗко такова чюдна мѹжа чюдно и зачатїе и рожство и воспитѣнїе
таковою блгдтїю г҃ь ѹдиви его паче прочих младенцевъ новоражающих꙽ сѧ и тацѣми знамен꙽ми проѧвлѧше о нем премꙋдрое бж҃їе промышленїе
хощѹ же сказати времена и лѣта в нѧже прпдбныи роди сѧ
в лѣта бл҃гочстиваго преславнаго державнаго цр҃ѧ андроника самодръжца греческаго иже въ цр҃иградѣ црствовав꙽шаго прї архїепспѣ констѧн꙽тинаграда калисте патрїарсѣ вселеньскомъ
в꙽ земли ж рѹсьстей въ кнѧженїе великое тѳерьское при великом кнѕ҃е димитрии михаиловичи при ар꙽хиепспѣ пресщ҃еннем петрѣ митрополите всеа рѹси егда рать ахмѹлова
младенецъ же прежереченныи ѡ немже слово из начала приходит бѣ ѹбо по ст҃мъ крщ҃енїи преиде нѣколико времѧ мсцеи егда и ѿдоенъ быс законом естес꙽тва
и ѿ сосцѹ ѿемлет сѧ
и ѿ пеленъ разрешает сѧ
и ѿ колыбѣли свобожает сѧ
и тако абїе отроча растѧше прочее времѧ по ѡбычаю телеснаго возраста преѹспеваѧ дш҃ею и тѣлом и дх҃омъ и исполнѧѧ сѧ разѹма и страха бж҃їѧ
и млсть бж҃їѧ бѣ на нем
дондеже достиже до седмаго лѣта возрастом въегда родителїе его вдаша его грамоте ѹчити
прежереченныи рабъ бж҃їи кирилъ имѣѧше три сн҃ы перваго стефана втораго же сего варфоломѣѧ третїѧго же петра их꙽же воспита со всѧким наказанїем во бл҃гочстїи и чстотѣ
стеѳанѹ же и петрѹ спѣшно изъѹчившѹ грамотѹ семѹ же отрокѹ не скоро выкънѹщꙋ писанїю но медлено нѣкако и непрілѣж꙽но ѹчитель ж его со многим прилежанїем ѹчаше его но ѡтрокъ не в꙽нимаше и не ѹмѣѧше
не точенъ быс дрꙋжинѣ своеи ѹчащим꙽ сѧ с нимъ
ѡ семъ ѹбо много браним бываше ѿ родителю своею болѣ ж ѿ ѹчителѧ томим а ѿ дрꙋжины ѹкарѧемъ
отрокъ ж в꙽ таинѣ часто со слезами молѧше сѧ бг҃ѹ гл҃ѧ
г҃и ты даи же ми грамотѹ сїю
ты наѹчи мѧ и врзѹми мѧ
ꙗко ѿ бг҃а дасть с емꙋ книжныи разꙋм а не ѿ чл҃къ
по семъ ѹбо не мала печал бѧше родителема его
не малꙋ же тщетꙋ в꙽мѣнѧше себѣ ѹчт҃ль его
вси же си печалѧхѹ сѧ невѣдꙋще ꙗж ѡ немъ вышнѧго с꙽троенїѧ бж҃їѧ промысла ꙗже хощет бг҃ъ сотворити на отрочати семъ ꙗко не оставит г҃ь прпдбнаг своег
се же бѧше по смотренїю бж҃їю быти семꙋ ꙗко да ѿ бг҃а книжное ѹченїе бꙋдет емѹ а не ѿ чл҃къ
еж и быс
скажем꙽ же и сїе ꙗко ѿ бж҃їѧ ѿкровенїѧ ѹмѣти емѹ грамотѹ
во единъ ѹбо ѿ дн҃їи ѿц҃ъ его посла его на в꙽зысканїе клюсѧт
се же все быс всемѹдраго бг҃а сѹдбами ꙗкоже первыѧ цр҃ьскїѧ книги извѣщают о саѹлѣ иже посланъ бѧше ѿц҃емъ своимъ кис꙽сомъ на в꙽зысканїе ослѧтъ
он꙽ же шедъ ѡбрѣте ст҃аго прорка самоила ѿ негоже помазанъ бысть на цр҃ьс꙽тво и выше дѣла подѣлїе приобрѣте
сице и бл҃женыи ѡтрокъ выше дѣла подѣлїе обрѣте
посланъ бо быс ѿц҃ем своим кирилѡм на в꙽зысканїе скота
ѡбрѣте етера черноризца старца ст҃а странна и незнаема саномъ прозвитера ст҃олѣпна и агг҃ловидна на полѣ подъ дѹбом стоѧща и мл҃твꙋ прилѣжно со слезами творѧща
отрокъ ж видѣвъ преже сотвори смирено метанїе емѹ
таче приближи сѧ и ста близ его ѡжадаѧ конца молитвѣ
и ꙗко преста старецъ и возрѣвъ на ѡтрока и прозрѣ внѹтренима очима ꙗко хощет быти сосѹд изъбранъ ст҃омѹ дх҃ѹ и пригласивъ призва и к себѣ
и блгсви его
и о х҃е цѣлованїе дастъ емѹ
и вопроси его гл҃ѧ
да что ищеши или что хощеши чадо
отрок꙽ же рече
возлюби дш҃а моѧ въжелѣти паче всего ѹмѣти грамотѹ сїю еже и вданъ бых ѹчити сѧ
и нн҃ѣ ѕело прискръбна ес дш҃а моѧ понеж ѹчю сѧ грамоте и не ѹмѣю
ты ж оч҃е ст҃ыи помоли сѧ за мѧ къ бг҃ѹ ꙗк да бых ѹмѣлъ грамотѹ
старецъ же воздѣвъ рѹцѣ кѹпно ж и оочи на нб҃о и воздохнѹвъ къ бг҃ѹ и сотворь мл҃твѹ прилѣжнѹ и по мл҃твѣ реч аминь
и иземъ ѿ ч꙽пага своего аки нѣкое съкровище и ѿтѹдꙋ треми пръсты подасть емѹ нѣчто ѡбразом аки анафорѹ видѣнїем акы малъ кѹсъ бѣла хлѣба пшенична еже ѿ ст҃ыѧ просфиры рекъ емѹ
зини ѹсты своими чадо и разверзї ѧ
прїими сїе и снѣжъ
се тебѣ дает сѧ знаменїе бл҃годати бж҃їѧ и разꙋма ст҃го писанїѧ
аще бо и мало видит сѧ даемое но велика сладость вкѹшенїѧ его
отрок꙽ же ѿверзъ ѹста своѧ и снѣсть сїе
и быс сладость во ѹстѣх его аки мед сладѧи
и реч
не се ли ес реченное
коль сладка гортани моемѹ словеса твоѧ
пач меда ѹстом моим
и дш҃а моѧ возлюбї ѧ ѕело
и реч емѹ старецъ
вѣрѹеши ли и болша сих ѹзриши
а о грамоте чадо не скорби
вѣдыи бѹди извѣсто ꙗк ѿ сего дн҃е дарꙋет ти г҃ь грамоте ѹмѣти ѕело добре пач братѧ твоеѧ и пач сверстник твоих
и поѹчи ег о полѕѣ дш҃и
ѡтрок꙽ же сотвори поклоненїе старцѹ и аки землѧ плодовитаѧ и доброплѡднаѧ сѣмена прїем꙽ши въ срдцы си стоꙗше радꙋѧ сѧ дш҃ею і срдцем ꙗко сподоби сѧ такова ст҃а старца ѡбрѣсти
старецъ же т꙽щаше сѧ ѿити в пꙋть свои
ѡтрок꙽ же помѣташе сѧ на земли лицем пред ногама стар꙽чима и со слезами молѧше старца да бы обиталъ в домѹ рѡдителеи его г҃лѧ
родители мои ѕело любѧт таковыѧ ꙗкож ты ѿч҃е
старецъ ж ѹдивль сѧ вѣре его потщав꙽ сѧ вниде в дѡмъ родителеи его
ѡни же ѹзрѣв꙽ше его и изыдоша въ срѣтенїе емѹ и поклониста сѧ емꙋ
старецъ ж блгсви ѧ
ѡни же готовѧхѹ трапезꙋ поставити пред ним꙽
старецъ ж не преже брашна вкꙋси но преже вниде во храм мл҃твеныи еж есть в꙽ часовницꙋ поимъ с꙽ собою ѡсщ҃еннаго во ѹтробе ѡтрока
и начат часы пѣти
повелѣ же семѹ отрокѹ псалом гл҃ати
ѡтрок꙽ же реч
азъ не ѹмѣю того ѿч҃е
старецъ же рече
рѣх ти ꙗко ѿ сего дн҃е дарѹет ти г҃ь ѹмѣти грамотѹ
ты же гл҃и словѡ бж҃їе без сѹмнѣнїѧ
тогда быс сице во ѹдивленїе
отрокъ прїим блгсвенїе ѿ старца начат стихословити ѕело добре и с꙽троине
и ѿ того часа гораздъ быс ѕело грамоте
и сбысть сѧ прорчество премдраго прорка іеремїѧ гл҃юща
тако гл҃етъ г҃ь
се дах словеса моѧ во ѹста твоѧ
родители же его и братїѧ его се видѣв꙽ше и слышав꙽ше ѹдивиша сѧ скоромѹ его разѹмѹ и мꙋдрости и прославиша бг҃а давшаго емѹ таковꙋ бл҃годат
и изведше съ старцем поставиша пред ним брашно
старецъ же вкꙋси брашна блгсви родители его и хотѧше ѿити
родители ж его молѧхѹ с старцѹ вопрашающе его и гл҃юще
ѿ ч҃его господи не пож꙽ди еще
да вопрошаем꙽ тѧ да разрешиши и ѹтѣшиши нищетꙋ нашѹ и печаль нашꙋ
сїе смиреное отроча наше егоже блсвѧеши и хвалословиши ѡ нем꙽.же многа бл҃га предигл҃еши
но мы ѡ немъ во ѹдивленїи есмы и печаль о немъ ѕело жасит ны понеже вещъ о немъ сотвори сѧ с꙽трашна с꙽транна и незнаема
сице бо еще емѹ сѹщѹ во ѹтробе мт҃ерне за неколико времѧ рожденїѧ его трижды провереща во ѹтробе мт҃ерне въ цр҃кви сѹщи при народѣ во времѧ егда ст҃ѹю поют литоргїю
и инде ж нигдѣже сицева вещъ ниже слышаше сѧ
и мы о семъ страшим сѧ недомыслѧще сѧ что си бѹдет конецъ семѹ или что напреди събыти сѧ имать
старецъ ж ст҃ыи проразѹмѣ и позна дх҃ом бѹдꙋщее и рече има
ѡ бл҃женаа връсто
ѡ предобраѧ сѹпрѹга иже таковомѹ дѣтищѹ родители быста
въскѹю ѹстрашисте сѧ с꙽трахом идѣже не бѣ с꙽траха
но паче радѹите сѧ и веселите сѧ ꙗко сподобиста сѧ таковыи дѣтищъ родити егоже бг҃ъ избра и преж роженїѧ его егоже бг҃ъ прознамена еще сѹща во ѹтробе мт҃рне
и ѹже конечнѹю бесѣдꙋ рекѹ и потом препокою слово
се вамъ бѹди знаменїе моих словесъ с꙽бытїе ꙗко по моем ошес꙽твїи ѹзрите отрока добре ѹмѣюща всю грамотꙋ и всѧ прочаѧ разѹмѣвающа ст҃ыѧ книги
в꙽торое же знаменїе вамъ и извѣщенїе ꙗко ѡтроча се бѹдет великъ пред бг҃ом и чл҃ки житїѧ ради добродѣтелнаго
и сїѧ рекъ старецъ ѿиде назнаменавъ темнѣ гл҃ъ к нимъ ꙗко
сн҃ъ ваю имать быти ѡбител ст҃ыѧ троца и многи приведетъ слѣдъ себе на разѹм бжственыхъ заповедеи
и сїѧ рекъ изыде ѿ них
ѡни же провожахѹт его пред врата домовнаѧ
ѡнъ ж ѿ нихъ внезапѹ невидим быс
они же недоѹмѣвающе сѧ помышлѧахꙋ ꙗк агг҃лъ посланъ быс даровати отрокѹ ѹмѣнїе грамоте
ѿц҃ъ же его и мт҃и взем꙽ше ѿ старца блгсвенїе и словеса его положиша на срдцы своем
возвратиста сѧ в дом свои
по ѿшес꙽твїи же старца оного ѡбрѣте сѧ отрокъ внезаапѹ всю грамотѹ ѿтꙋдꙋ добре ѹмѣѧ
премѣни сѧ с꙽транным образом
и кѹюждо раз꙽гнетъ книгѹ тѹ абїе добре чтыи да разѹмѣет
добрыи си отрокъ достоинъ быс даровъ дх҃овных иже ѿ самѣх пеленъ бг҃а позна и бг҃а возлюби и бг҃ом сп҃сенъ быс
пребываше во всем повинѹѧ сѧ родителема своима
т꙽щаше бо сѧ повелѣнїѧ ею съвершити и ни в чем꙽ же преслѹшати сѧ ею ꙗкоже и ст҃ое глаголетъ писанїе
чти ѿц҃а своег и мт҃рь да бѹдешї длъголѣтенъ на земли
ѿ ѹныѧ веръсты
еще же иное дѣло скажем сего бл҃женнаго ѡтрока еже въ младе телесе старъ смыслъ показа
по лѣтех꙽ же нѣколицех жестокъ постъ показа и ѿ сего воздержанїе имѣѧше
въ средꙋ же и в пѧтокъ ничтоже не ѣдѧше
въ прочаѧ ж дн҃и хлѣбом питаше сѧ и водою
в нощи ж многажды без сна пребываше на молитвѣ
и тако всели сѧ во нь бл҃годат ст҃аго дх҃а
мт҃и же его мт҃ерними си гл҃ы ѹвѣщевааше его гл҃ющи
чадо не съкрѹши си плоти ѿ многаго воздержанїѧ да не въ ꙗѕю впаднеши паче же младꙋ ти еще сѹщꙋ плоти растѹщи и цвѣтꙋщи
никтож бо тако младъ сыи въ тѹ връстѹ твою таковомѹ жестокѹ постѹ касает сѧ
никтоже ѿ братїѧ твоеѧ и ѿ сверъс꙽тникъ твоих сицево стѧжа воз꙽дръжанїе ꙗкоже ты
сѹт бо нѣцїи иже и до седмижды дн҃емъ ꙗдѹт иже ѿ ѹтра ѕело рано начинающе и долго нощи окончевающи пьюще бес чисмени
ты же овогда единою дн҃ем ꙗси ѡвогда ж ни единою но чрезъ дн҃ь
престани чадо ѿ таковыѧ продол꙽женыѧ лѣч꙽бы
нѣси доспѣлъ в сїе прѧсло
не бѣ бо ти еще времѧ
все бо добро но во свое времѧ
предобрыи же отрокъ ѿвѣшеваше еи кѹпно же и молѧше ю гл҃ѧ
не дѣи мене мт҃и моѧ да не по нѹжи преслѹшаю сѧ тебѣ но ѡстави мѧ тако пребывати
не вы ли гл҃аста ми ꙗко
егда былъ еси в пеленах и в колыбѣли тогда рече во всѧкꙋю средꙋ и в꙽ пѧтокъ млека не ѧдꙋщѹ ти
да то слыша азъ како могѹ елика сила не вос꙽прѧнꙋти къ бг҃ѹ да мѧ избавит ѿ грѣх моих
къ сим꙽ же ѿвѣща мт҃и его гл҃ющи
и двою на десѧт не имаши лѣт
грехи поминаеши
кыѧ же имаши грѣхи
не видим бо на тебѣ знаменїи грѣховных но видѣхом на тебѣ знаменїе блгдти и бл҃гочестїѧ ꙗк бл҃гꙋю часть из꙽бралъ еси ꙗже не ѿимет сѧ ѿ тебе
отрок꙽ же престани рече мт҃и моѧ
что гл҃еши
се бо ты сїѧ гл҃еши ꙗко мт҃и сѹщаѧ ꙗко чадолюбица ꙗк мт҃и о чадех веселѧщи сѧ естес꙽твеною любовїю ѡдержима
но слыши
ст҃ое гл҃етъ писанїе
никтож да не похвалит сѧ въ чл҃цѣхъ
никтоже чстъ предъ бг҃омъ аще и единъ дн҃ь живота его бѹдет
никътоже есть безъ грѣха
нѣси ли бжственаго слышала дв҃да мню ꙗко ѡ нашеи хѹдости гл҃юща
се бо въ безаконїи зачатъ есмь и во гресѣхъ роди мѧ мт҃и моѧ
и то рекъ паки по первое дръжаше сѧ доброе ѹс꙽троенїе бг҃ѹ помагающꙋ емꙋ на бл҃гое произволенїе
сїи предобрыи и вседоблїи ѡтрокъ не по колицѣх временех пребываше в꙽ домꙋ родителеи своих возрастаѧ и преѹспеваѧ въ страх бж҃їи
къ дѣтем играющим не исхожаше и к ним не приставаше
иже в пѹстошь текꙋщим и всѹе трѹжающим сѧ не внимаше
иже сѹт с꙽квернослов꙽ци и смѣхотворци с тѣми ѿнѹд не водворѧше сѧ но разве токмо ѹпражнѧше сѧ на славословїе бж҃їе и в том наслажаше с
къ цр҃кви бж҃їи прилѣжно пристоѧше
на заѹтренюю и на литꙋргїю и на вечерню всегда исхождааше
и ст҃ыѧ книги часто почитающе и во всем всегда трѹждааше тѣло свое
и иссꙋшаѧ плѡть свою и чстотꙋ дш҃евнѹю и телеснѹю бе с꙽кверны соблюдаше
и часто на мѣсте таине на единѣ со слезами молѧше сѧ къ бг҃ѹ гл҃ѧ
г҃и аще тако есть ꙗкож повѣдаста ми рѡдителїе мои ꙗко и преже роженїѧ моего твоѧ блгдть и твое из꙽бранїе и знаменїе быс на мнѣ ѹбозем волѧ твоѧ да бѹдет г҃и
бѹд г҃и млсть твоѧ на мнѣ
но даи же ми г҃и
изъ млада всѣм срдцемъ и всею д҃шею моею ꙗко ѿ ѹтробы мт҃ре моеѧ к тебѣ приверженъ есмь из ложеснъ ѿ сосцꙋ мт҃ре моеѧ
бг҃ъ мои еси ты
ꙗко егда сѹщꙋ ми во ѹтробе мт҃ерни тогда блгдть твоѧ посѣтила мѧ есть
и нн҃ѣ не ѡстави мене г҃и ꙗко ѿц҃ъ мои и мт҃и моѧ оставлѧют мѧ
ты ж г҃и прїими мѧ и присвои мѧ к себѣ и причти мѧ ко избранномꙋ ти стадꙋ
ꙗк тебѣ оставленъ есмь нищїи
и изъ младеньс꙽тва избави мѧ г҃и ѿ всѧкїѧ нечистоты и ѿ всѧкїѧ скверны плотскїѧ и дш҃евныѧ
и творити ст҃ыню в꙽ страсѣ твоем сподоби мѧ г҃и
срдце мое да воз꙽высит сѧ к тебѣ г҃и
и всѧ сладкаѧ мира сего да не ѹсладѧт мене
и всѧ краснаѧ житеискаѧ да не прикоснѹт сѧ мнѣ
но да прилпе дш҃а моѧ въ слѣд тебе
мене ж да прїимет десница твоѧ
и ничтож д не ѹсладит ми мирьских красот на слабость
и не бꙋди ми ни мала же порадовати сѧ радостію мира сего
но испольни мѧ г҃и радости дх҃овныѧ радости неизреченныѧ сладости бжственыѧ
и дх҃ъ твои бл҃гїи наставит꙽ мѧ на землю правѹ
старцы же и прочїи люди видѣв꙽ши таковое пребыванїе ѹноши дивлѧхꙋ сѧ гл҃ющи
что ѹбо бѹдет ѹноша сеи иже селикѹ дарѹ добродѣтели сподобил его бг҃ъ ѿ дѣтьства
до здѣ же ѹбо списаша сѧ сїѧ всѧ елика содѣѧша сѧ идѣже бѣ прежде жилъ кирил нѣ в коеи веси области оноѧ иже бѣ въ предѣлех ростовьскаг кнѧженїѧ не ѕело близ града ростова
хощет же слово сказати аки нѣкое преселенїе
пресели бо сѧ кирилъ ѿ ростова въ радонѣжъ
како же или что ради пресели сѧ
аще бо и много имам гл҃ати но ѡбач нꙋжа ми быс ѡ семъ писати
ѡ преселенїи родителеи ст҃аго
сеи ѹбо прежереченныи рабъ бж҃їи кирилъ преж имѣѧше житїе велико в ростовьстеи ѡбласти болѧринъ сыи единъ ѿ славных и нарочитых болѧръ богатьс꙽твом многим изъобилѹѧ
но напослѣд на старость ѡбнища и оскꙋдѣ
како ж и что ради обнища да скажем и се ꙗко частыми хоженми еже со кн҃ѕемъ во ѡръдѹ частыми ратьми татар꙽скими еж на рѹсь частыми послы татаръскими частыми тѧш꙽кими дан꙽ми и выходы еже во ѡр꙽дѹ частыми глады хлѣбными
надо всѣми же сими и пач егда быс великаѧ рать татарскаѧ глаголемаѧ федор꙽чюкова тꙋралыкова егда по неи за год единъ наста насилованїе сирѣчь кнѧженїе великое достало сѧ кн҃ѕю великомꙋ іванѹ даниловичю
кѹпно ж и достало сѧ кнѧженїе ростовьское к мос꙽квѣ
ѹвы ѹвы тогда градѹ ростовѹ паче же и кн҃ѕем ихъ
ꙗко ѿѧ сѧ ѿ них власть и кнѧженїе и имѣнїе и честь и слава
и всѧ прочаѧ потѧгнѹ к мѡс꙽квѣ
егда изыде по великого кн҃ѕѧ и посланъ бысть ѿ москвы на ростовъ аки нѣкїи воевода единъ ѿ велмож именемъ василїи
прозвище кочева
и с ним мина
и егда внидоста во град ростовъ тогда возложиста великѹю нꙋжѹ на град да и на всѧ живѹщаѧ в нем
и гоненїе много ѹмножи с
и не мало их ѿ ростовецъ мос꙽квичем имѣнїѧ своѧ с нѹждею ѿдавахѹ
а сами противѹ того раны на телеси своемъ со ѹкоризною взимающе и тщима рꙋкама ѿхождахѹ иже послѣднѧгѡ бѣденьс꙽тва ѡбразъ ꙗко не токмо имѣнїѧ обнажени быша но и раны на плоти своеи подꙗша и ꙗзвы жалос꙽тно на себѣ носиша и претерпѣша
и что подобает много гл҃ати
толико дерзновенїе над ростовом содѣѧша ꙗк и самого того епарха градцскаго старѣишаг болѧрина ростовьскаг именем аверкїѧ с꙽тремглавъ обѣсиша и возложиша на нѧ рꙋцѣ свои и ѡставиша порѹгана
и быс стах велик на всѣх слышащих и видѧщих сїѧ не токмо во граде ростове но и во всѣх предѣлех ег
и таковыѧ ради нꙋжа рабъ бж҃їи кирилъ воз꙽движе сѧ из веси оноѧ предиреченныѧ ростовьскїѧ
и собра сѧ со всѣм домомъ своим и со всѣм родомъ своимъ воз꙽движе сѧ и пресели сѧ ѿ ростова в радонѣжъ
и пришед пресели сѧ близ цр҃кви нареченныѧ во имѧ ст҃аго ржства хсва еж и до нн҃ѣ стоит цр҃ковь та
и тѹ живѧше с родом своимъ
не един꙽ же сїи но с нім и инїи мнѡѕи преселиша сѧ ѿ ростова в радонежъ
и быша преселницы на землі чюждеи ѿ нихже есть геѡргїи сн҃ъ протопоповъ с родом си іѡ҃аннъ феодоръ тормосовъ рѡд дюдень зѧть его с родом си ѡнисимъ дѧдѧ его иже послѣди быс дїѧконъ
ѡнисима ж гл҃ют с꙽ протасїемъ тысѧтцкым пришедша тѹюже весь гл҃емѹю радонежъ юже даде кнѧѕь великїи сн҃ови своемꙋ миѕиномꙋ кн҃ѕю ан꙽дрѣю
а намѣс꙽тника постави в неи терентїѧ р꙽тища
и льготꙋ людем многѹ дарова
и ослабꙋ обеща сѧ тако же великꙋ дати
еꙗ ж ради лготы собраша сѧ мноѕи ꙗкоже и ростовьскїѧ ради нѹжа и ѕлобы разбегоша сѧ мноѕи
ѡтрок꙽ же предобрыи предобраго родителѧ сн҃ъ ѡ немъ.ж бесѣда воспоминает сѧ иже прсно воспоминаемыи подвижникъ иже ѿ родителеи доброродных и бл҃говѣрных произыде добра бо корене добра и ѿрасль прорасте добрꙋ кореню первоѡбразꙋмѹю печат всѧческїи изъобразꙋѧ
изъ младых бо ногтеи ꙗкож садъ блг҃ородныи показа сѧ и ꙗко плод бл҃гоплодныи процвѣте
быс отроча добролѣпно и бл҃гопотребно
по времени ж возраста к лꙋчшим паче преѹспевающꙋ емѹ емѹ ж житїискїѧ красоты ни во что ж въмѣнив꙽шѹ и всѧко сѹетьс꙽тво мирьское ꙗко и сметїе поправшꙋ ꙗкож рещи и то самое есс꙽тво презрѣти и преобидѣти и преѡдолѣти еже и двд҃ва в себѣ словеса на часте пошептавшꙋ
каѧ полза въ крови моеи внегда снити ми во ис꙽тлѣнїе
нощїю же и дн҃ью не престааше молѧщи бг҃а еж подвижным начатком ходатаи ес сп҃сенїѧ
прочаѧ ж добродѣтели его како имам повѣдати тихость кротость слова молчанїе смиренїе безъгнѣвїе простота бес пес꙽троты
любовь равнꙋ имѣѧ ко всѣм чл҃ком никогдаж къ ꙗрости себе ни на претыканїе ни на обидꙋ ни на слабость ни на смѣх
но аще и ѹсклабити сѧ хотѧщꙋ емꙋ нꙋжа бо и семѹ быти приключает сѧ но и то с цѣломꙋдрїем ѕело и со воздержанїем
повсегда ж сѣтѹѧ хождааше аки дрѧхловати соѡбразꙋѧ
болѣ же паче плачющи бѧше на часте слезы ѿ очию по ланитома точащи плачевное и печалное жителс꙽тво сим знаменающи
и псалтырь во ѹстех никогдаж оскꙋдѣваше
воздержанїем прсно красꙋющи сѧ дрꙋченїю телесномꙋ вынꙋ радоваше сѧ хѹдость ризнꙋю со ѹсердїем прїемлющи пива ж и медꙋ никогдаж вкꙋшающи ни ко ѹстом приносѧщи или ѡбнюхающи пос꙽тническое же житїе ѿ сего произволѧющи таковаѧ же всѧ недоволна еж къ есствꙋ вмѣнѧющи
сн҃ове кириловы стефанъ и петръ ѡжениста сѧ
третїи же сн҃ъ бл҃женыи юноша варъфоломѣи не восхотѣ женити сѧ но и ѕело желаше во иноческое житїе
ѡ семъ многажды молѧше сѧ ѿц҃ѹ своемѹ гл҃ѧ
нн҃ѣ ѿпѹсти мѧ влдко по гл҃ѹ твоемѹ и по блгсвенїю твоемѹ да идꙋ во иноческое житїе
родителїе же его рекоста емѹ
чадо пожди мало и потерпи о наю
се бо въ старости и въ скꙋдости и в꙽ болести есмы нн҃ѣ
и нѣсть комꙋ послꙋжити нама
се бо братїѧ твоѧ стефанъ и петръ ѡжениста сѧ и пекꙋт сѧ како ѹгодити женама
ты ж не оженивыи сѧ печеши сѧ како ѹгодити бг҃ови
паче ж бл҃гѹю часть избралъ еси и ꙗже не ѿимет сѧ ѿ тебе
токмо послꙋжи нама мало да егда наю родителѧ своѧ проводиши до гроба тогда и свою мысль сотвориши
егда нас гробѹ предаси и землею погребеши тогда и свое хотѣнїе исполниши
пречюдныи ж юноша с радостїю обѣща сѧ послѹжити има до живота ею и ѿ того дн҃и тщаше сѧ по всѧ дн҃и всѧческїи ѹгодити родителема своима ꙗк да наслѣдит ѿ них мл҃твѹ блгсвенїе
и тако пребыс нѣколико времѧ слѹжа и гаждаѧ родителема своима всею дш҃ею и чстою совѣстїю донде.ж пос꙽тригоста сѧ во мнишескїи чинъ
ѿидоша кїиждо ею во своѧ времена в манастырѧ своѧ
и мало пожив꙽ша лѣт в чернечес꙽твѣ престависта сѧ ѿ житїѧ сего
ѿидоста къ бг҃ѹ
а сн҃а своего бл҃женаго юношѹ вар꙽фоломѣѧ по всѧ дн҃и мнѡгими блгсвенїи блгсвѧхѹ и до послѣднѧго издыханїѧ
бл҃женыи же ѹноша проводивъ до гроба родителѧ своѧ и пѣвъ над ними надгробныѧ пѣсни и скѹтавъ телеса ею и целовавъ со многою чстїю и предавъ гробѹ и покрывъ землею со слезами аки нѣкое сокровище многоцѣнное и со слезами почте ѿц҃а и мт҃рь ѹмерша
понахидами ж и ст҃ыми литꙋргїѧми ѹкраси памѧт родителю своею и мл҃твами и млстынѧми ко ѹбогым и нищекормїем
и пребыс до м҃ дн҃їи сице творѧ памѧт родителема своима
и ѿиде в домъ свои радꙋѧ сѧ дш҃ею же и срдцемъ аки нѣкое сокровище многоцѣнное приобрѣт полно богатс꙽тва дх҃овнаго
сам же прпдбныи юноша ѕело желаше мнишескаго житїѧ
вшед в дом по преставленїи родителю своею и нача ѹпражнѧти сѧ ѿ житеиских печалеи мира сего
дом꙽ же и ꙗже сѹт в домꙋ потребныѧ вещи ни во что ж вмѣнивъ си поминаше же въ срдцы писаніе гл҃ющее ꙗко многа воздыханїѧ и ѹнынїѧ житие мира сего полно ес
проркъ реч
изыдете ѿ среды их и ѿлѹчите сѧ и нечистем мире не прикасаите сѧ
и дрꙋгїи проркъ реч
ѿстѹпите ѿ землѧ и взыдете на нб҃о
и дв҃дъ рече
прилпе дш҃а моѧ въ слѣд тебе
мене же прїѧтъ десница твоѧ
и паки
се ѹдалих꙽ сѧ бѣгаѧ и водворих꙽ сѧ в꙽ пѹстыню
чаѧх бг҃а спасающаго мѧ
и г҃ь въ еѵаглїи рече
иже кто хощет въ слѣд мене итъти аще не ѿречетъ сѧ всѣх ꙗже сѹть в꙽ мирѣ семъ не может быти мои ѹчн҃къ
сими ѹтвер꙽дивъ си дꙋшꙋ и тѣло и призва петра по плоти брата своего мен꙽шаго
ѡставлѧет емѹ ѡч҃ее наслѣдие и съпроста всѧ ꙗже сѹт в домѹ его житеиским на потребꙋ
сам же не в꙽зѧ себѣ ничтож по бжственомꙋ апслѹ рекшемꙋ
ѹметы всѧ в꙽мѣних си да х҃а приобрѧщꙋ
стефанѹ ж по родѹ братѹ его старѣишемꙋ не.мнѡго лѣтъ пожив꙽шꙋ съ женою и жена его ѹмре родив꙽ши два сн҃а климен꙽та да іѡ҃анна иже тотъ іѡаннъ послѣди бысть феодоръ симоновьскїи
стефан꙽ же не по мноѕѣ оставль миръ и бысть мних въ манастыри ст҃ыѧ бц҃а ѹ покрова иже на хотковѣ
к немꙋ ж пришед бл҃женныи юноша варфоломѣи молѧша стефана да бы шелъ с нимъ на в꙽зысканїе мѣста пѹстыннаго
стефанъ же принꙋжен бывъ словесы бл҃женнаго и исшедша ѡб꙽ходиста по лѣсом мнѡга мѣста и послѣди прїидоста на едино мѣсто пѹстыни въ чащах лѣса имѹща и водѹ
обышедша же мѣсто то и возлюбиста е паче же бг҃ѹ наставлѧющѹ ихъ
и сотвориша мл҃твꙋ
начаста своима рѹкама лѣсъ сѣщи
и на рамѹ своею веръбна изнесоша на мѣсто
прежде ж себѣ сотвориста одринꙋ и хизинꙋ и покрыста ю
потом꙽ же кѣлїю единꙋ создаста и ѡбложиста цр҃квицꙋ малѹ и срꙋбиста ю
и егда бысть совершено кончана цр҃ков внѣѹдꙋ изготована ꙗкож быс лѣпо ѹже времѧ сщ҃ати ю тогда бл҃женныи юноша рече къ стефанѹ
понеж братъ ми еси старѣишїи по родꙋ и по плоти паче ж и по дх҃ѹ и лѣпо ми ес имѣти тебе во ѿц҃а мѣсто
и нн҃ѣ нѣсть ми кого вопросити ѡ всем развїе тебе
паче ж ѡ сем молю тѧ и вопрашаю тѧ
се ѹже цр҃ковь поставлена и совершена всѣм и времѧ есть сщ҃ати ю
скажи ми в꙽ которое имѧ бѹдет праз꙽дникъ цр҃кви сеѧ и во имѧ котораго ст҃аго сщ҃атї ю
ѿвѣщав꙽ же стефанъ рече емѹ
что мѧ вопрошаеши
и въскѹю мѧ искꙋшаеши и истѧзаеши
и самъ вѣси мене не хꙋжде понеж ѿц҃ъ и мт҃и наша родителїе колькраты возвестиша тебѣ пред нами гл҃ющи
блюди
блюди чадо
и не наше еси чадо но бж҃їе данїе елма.ж бг҃ъ из꙽бра тебе еще сꙋща во ѹтробе мт҃ерне носима и прознамена ѡ тебѣ и преже роженїѧ твоего едга трикраты провозъгласилъ еси во всю цр҃ьковь во времѧ егда поют ст҃ѹю литѹргїю ꙗкоже и всѣм людем стоѧщим тѹ и слышащим во ѹдивленїи быти и ѹжасным почюдити сѧ гл҃юще
что ѹбо бѹдетъ младенецъ сеи
но сщ҃енницы ж и старцы ст҃їи мѹжїе ꙗсно ѡ тебѣ проразъсѹдїша и протол꙽коваша гл҃юще
понеж о младенцы семъ трочное число изъобрази сѧ и сим прознаменѹѧ ꙗко бѹдет нѣкогда ѹчн҃къ ст҃ыѧ троца
и не токмо ж самъ единъ вѣровати начнет бл҃гочстно но и ины многи приведет и наѹчит вѣровати во ст҃ѹю троцꙋ
да лѣпо ес тебѣ сщ҃ати цр҃ковь сїю паче всѣх во имѧ ст҃ыѧ троца
не наше же се замышленїе но бж҃їе изъволенїе и прознаменанїе и из꙽бранїе бг҃ꙋ тако извол꙽шѹ
бѹди имѧ г҃не бл҃гословено во вѣкы
и сїѧ из꙽гл҃ав꙽шꙋ стеѳанѹ бл҃женныи же ѹноша воздохнѹвъ ѿ срдца и реч
во истинꙋ изъгл҃а гн҃е мои
се и мнѣ любо ес
и азъ того.ж и хотѣх и смышлѧх
и желаетъ дш҃а моѧ еже совершити сщ҃ати ц҃рьковь во имѧ ст҃ыѧ троца
но смиренїѧ ради вопрошах тѧ
и се г҃ь г҃ь бг҃ъ не остави мене и желанїе срдца моего дал ми и хотѣнїѧ моего не лишил꙽ мѧ
и то рекша и взѧша и блгсвенїе и сщ҃енїе ѿ стл҃ѧ
и прїѣхаша изъ града ѿ митрополита феѡгнаста сщ҃енницы и привезоша с꙽ собою сщ҃енїе и ан꙽тимисъ и мощи ст҃ых мч҃нкъ и прочаѧ ꙗже на потребѹ на осщ҃енїе цр҃кви
и тогда сщ҃ена быс цр҃кви во имѧ ст҃ыѧ троца преосщ҃еннаго ар꙽хиепскпа феѡгнаста митрополита кїевьскаго и всеѧ рѹси при великом кн҃ѕе симеѡне івановиче мню ѹбо еже рещи в начало кнѧженїѧ его
въ правдѹ ѹбо цр҃ковь си наречена бысть во имѧ ст҃ыѧ троца понеж поставлена быс блгдтїю бг҃а ѿц҃а и млстїю сн҃а бж҃їѧ и поспѣшенїемъ ст҃го дх҃а
стефанъ ж совершивъ цр҃ковь и сщ҃авъ ю и немного поживе въ пѹстыни съ братомъ си и видѧ трѹд пꙋстынныи житїе скоръбно житїе жестъко ѿвсюдѹ теснота ѿвсюдѹ недостат꙽кы ни имѹщим ниѿкꙋдꙋ ни ꙗстьѧ ни питїѧ ни прочих ꙗже на потребѹ
не бѣ бо ни прохода ни приноса ниѿкѹдꙋже
не бѣ бо окрстъ пѹстынѧ тоѧ близ тогда ни селъ ни дворовъ ни людеи живѹщих в них ни пѹти людскаго ниѿкꙋдѹж
и не бѣ мимоходѧщаго ни посѣщающаг но ѡкрѹгъ мѣста того со всѣ с꙽траны все лѣсъ все пѹстынѧ
ѡн же видѧ сїѧ и стѹжив꙽ си ѡставлѧет пѹстыню кѹпно ж и брата своего приснаго прпдбнаг пѹстынолюбца и пѹстыножителѧ
и ѿтꙋдꙋ изыде на москвꙋ
и пришед во градъ всели сѧ в꙽ манастырь ст҃аго бг҃оꙗвленїѧ
и ѡбрѣте себѣ кѣлїю и живѧше в неи ѕело подвизаѧ сѧ на добродѣтель
бѧше бо и тот любѧше жити трѹдолюбно живыи в꙽ кѣлїи своеи житіе жестъко постом и мл҃твою и ѿ всего воздержаѧ сѧ
и пива не пїѧше
и ризы не щапливы ношаше
бѧше ж в та времена в том манастыри алеѯїи митрополит живѧше
еще не поставленъ в митрополиты но чернеческое житїе чстно проходѧ пребываше
с ним же стеѳанъ дх҃овным житїем оба кѹпно живѧста но и въ цр҃кви на клирост оба по рѧдꙋ стоѧще
такоже и геронтїи нѣкто нарочит и славенъ старецъ в том.же монастыри живѧше
ѹвѣдав꙽ же кн҃ѕь великїи сїмеонъ ꙗже ѡ стефанѣ и добрем житїи его и повелѣ феогнастѹ митрополитѹ поставити его въ прозвитеры въ сщ҃енническїи санъ таче потом игѹменьс꙽тво емꙋ приказати в том манастыри
и прїѧ его во ѿч҃ес꙽тво себѣ въ дх҃овничес꙽тво
також и василїи тысꙋщникъ и феѡдоръ брат его и прочии болѧре старѣишїи кѹпно вси по рѧдꙋ
вседоблїи же бл҃женныи юноша вѣрныи иже бѣ присныи брат и единомт҃рнъ томꙋ стефанѹ
аще бо и ѿ единого ѿц҃а родиста сѧ аще і едино чрево изнесе ею но не едино произволенїе ею
не брата ли приснаѧ ѡба быста себѣ
не единомыслием ли согласиста сѧ
сѣдоста на мѣсте том
не оба ли равно кꙋпно совѣщаста сѧ сѣсти в пꙋстыницѣ тои
како абїе рас꙽прѧгоста сѧ дрꙋгъ ѿ дрꙋга
ѡвъ сице произволи дрꙋгии ж инако
ѡвъ ѹбо въ градстем манастырѣ подвизати сѧ проразсꙋди
овъ ж и пѹстыню ꙗко град сотвори
не зазрите же ми грꙋбости моеи понеж и до здѣ писах и продолжих слово ѡ младеньствѣ его и ѡ дѣтьс꙽твѣ ег и прочее о всем белецком житїи его
и елико бо аще в꙽ мирꙋ пребываше но дш҃ею и желанїем къ бг҃ꙋ распалаше сѧ
показати ж хощѹ почитающим и послѹшающим житїѧ его каковъ былъ изъ млада и из дѣтс꙽тва вѣрою и чстым житїем и всѣми добрыми дѣлы ѹкрашенъ
сице дѣѧнїе и хоженїе его еже в мирꙋ
добромꙋ семꙋ и преѹдобреномѹ отрокѹ аще и в꙽ мирьстем ѹс꙽троенїи живѹщѹ емꙋ тогда но ѡбаче бг҃ъ свыше призираше на него посѣщаѧ его своею блгдтью соблюдаѧ его и огражаѧ ст҃ыми агг҃лы своими и во всѧком мѣсте сохранѧѧ его и во всѧком пꙋти его амо.же колиждо хождаше
бг҃ъ бо ес срдцевидецъ единъ съвѣдыи срдчнаѧ единъ свѣдыи тайнаѧ прозрѧи бѹдꙋщаѧ ꙗже о немъ ꙗко имѣѧше въ срдцы мнѡги добродѣтели и любви раченїе провѣдыи ꙗко бѹдет в немъ сосѹд из꙽бранъ по его бл҃гомѹ доброизволенїю ꙗко бѹдет игѹменъ множаишїи братїи и ѿц҃ъ мнѡгим манастырем
но тогда ѹбо вел꙽ми хотѧше облещи сѧ во ѡбраз чернеческїи
ѕело желаше иноческаг житїѧ и посътнаг и молчанънаго пребыванїѧ
ѡ пос꙽триженїи ег еж ес начло чернечес꙽тва ст҃го
сам꙽ же прпдбныи ѿц҃ъ нашъ тогда еще не бѣ прїѧлъ агг҃льскаго ѡбраза донележе извыче всѧ манастырьскаѧ дѣла и чернеческыи ѹс꙽трои и прочаѧ ключимаѧ ꙗже на потребꙋ мнихом
и повсегда по всѧ времена с великимъ прилежанїем и с꙽ желанїем и со слезами молѧше сѧ бг҃ѹ да бы сподобити сѧ агг҃льскому томѹ образѹ и причести сѧ во иноческыи ликъ
и призвав к себѣ въ прежреченнꙋю пѹстын꙽кꙋ нѣкоего старца дх҃овна чином сщ҃енничьскым ѹкрашена прозвитерьскою блгдтью почтена саном игѹмена сѹща именем митроѳана емѹже повелѣвает кѹпно ж и молит съ смиренометанїем и к немꙋ радос꙽тнѣ прекланѧет главꙋ свою во иноческаѧ хотѧ ѿ него ѡблещи сѧ и прсно гл҃ѧ емѹ
ѿч҃е сотвори любовь
пос꙽тризи мѧ въ мнишескїи чинъ
ѕело бо хощѹ его ѿ юности моеѧ ѿ многа времени но нѹжа рѡдительскаѧ одержаше мѧ
нынѣ же ѿ всѣхъ сих свободих꙽ сѧ и сице жадаю ацем꙽же образом желает елень на источникы водныѧ
сице желает дш҃а моѧ иноческаго и пѹстыннаго жительс꙽тва
игѹмен꙽ же незамедлено вниде въ цр҃ковь и пос꙽триже и во агг҃льскїи образ мсца октоврїѧ въ з҃ дн҃ь на памѧт ст҃ых мч҃нкъ сергїѧ і вакха
и наречено быс имѧ его во мнишеском чинѹ сергїи
тако бо тогда нарицахѹ с꙽плоха имена не съ имени но в он꙽ же дн҃ь аще котораго ст҃го памѧт прилѹчаше сѧ в꙽ то имѧ прорицахѹ пос꙽тригающемѹ сѧ имѧ
бѣ же ст҃ыи тогда возрастом к г҃ лѣт Егда прїѧтъ иноческїи ѡбраз
цр҃ковь же юже поминаю юже самъ тои сергїи созда и нарече ю во имѧ ст҃ыѧ троца въ тои цр҃кви прежереченныи ѡнъ игѹменъ с пос꙽триженїем кѹпно тогда соверши и бжственѹю литѹргїю
блж҃енъныи же сергїи новопос꙽триженыи чернецъ ꙗко совершенъ быс тогда съпричас꙽тникъ ком꙽канїи ст҃ых таинъ прчстомꙋ тѣлꙋ и крови г҃а нашего іс҃ х҃а ꙗко достоинъ сподоби сѧ таковыѧ ст҃ынѧ
и тако по ст҃м причащенїи или в꙽ самом тѡмъ причащенїи вниде во нь и всели сѧ блгдть и даръ ст҃аго дх҃а
ѿкѹдѹ ж се бысть вѣдомо
прилѹчиша бо сѧ нѣцїи тѹ в то времѧ ꙗко во истинѹ ꙗко неложнїи свидѣтелїе ꙗко егда сергїи причащь сѧ ст҃ых таинъ тогда абіе внезаапѹ исполни сѧ всѧ цр҃кви она бл҃гоѹханїѧ
не токъмо въ цр҃кви но и окрестъ цр҃кви обонѧша воню бл҃говоннѹ
и вси видѣв꙽ше и ѡчютив꙽ше и прославиша бг҃а иж сице прославлѧющаго своѧ ѹгодникы
се быс первыи чернецъ в꙽ тои цр҃кви и в тои пѹстыни пос꙽триженъ первыи начинанїем послѣднїи мдрованїемъ первыи чисменем а послѣднїи же трѹды а рекѹ и первыи и послѣднїи
мнѡѕи бо в тои цр҃кви пос꙽тригоша сѧ но ни един же доспѣ достигнꙋти въ прѧсло ег
мнѡѕи також начаша но не вси абїе сице окончаша
мнѡѕи потом в том мѣсте и при нем и по нем иночес꙽твоваша
по истине вси добри сѹть но не вси сравнают сѧ в꙽ мѣрѹ его
се быс того мѣста аки первыи инокъ началоѡбразныи трѹдополож꙽никъ всѣмъ прочим мнихом образъ бываѧ живѹщим тѹ
егда бо пос꙽тризаше сѧ не токмо пос꙽тризаетъ власы главы своеѧ но в꙽кѹпѣ со ѿꙗтїем нечювьс꙽твеных власовъ и плотскаѧ соѿрѣзѹет желанїѧ
а еже егда ризъ миръскых совлачаше сѧ в꙽кꙋпѣ ѿлагааше ѧ
се ес тои иже вет꙽хаго чл҃ка совлачааше сѧ и ѿлагааше а в новаго ѡблече сѧ
и препоꙗсаше крѣп꙽ко чресла своѧ
ѹготова сѧ в подвиги дх҃овныѧ мѹжески внити
ѡставль миръ и ѿрече сѧ его и всѣх ꙗже сѹть в꙽ мирѣ имѣнїѧ же и всѣх прочих житїискых вещеи
и единою просто рещи и всѧ ѹзы мирьскаго житїѧ растерзавъ акы нѣкїи орелъ легкими крилома опрѧтав꙽ сѧ акы къ воздѹхꙋ на высотꙋ возлетѣв тако и сеи прпдбныи ѡставль миръ и ꙗже сѹть в꙽ мире ѿбѣже всѣхъ прочих житеиских вещеи ѡставль рѡд꙽ свои и всѧ ближники и ѹжикы дом꙽ же и ѿч҃ес꙽тво по древнемꙋ патрїархꙋ авраамꙋ
пребысть ж бл҃женныи въ цр҃кви седмь дн҃ии ничтож в꙽кѹшаѧ разве точїю прос꙽фирѹ
онѹю же ѿ рѹки игѹмена взѧт꙽
ѿ всего ѹпражнѧѧ сѧ разве точїю постꙋ и мл҃твѣ прилежаше
дв҃дьскѹю пѣс всегда прсно во ѹстѣх имѣѧше ѱалѡмскаѧ словеса имиже самъ тѣшаше сѧ имиж хвалѧше бг҃а
молча поꙗше и бл҃годарѧше б҃га гл҃ѧ
г҃и возлюбих красотѹ домѹ твоего и мѣсто вселенїѧ славы твоеѧ
домѹ твоемѹ подобает ст҃ыни г҃и в꙽ дол꙽готѹ дн҃їи
коль возлюблена села твоѧ г҃и силъ
желает и скон꙽чевает сѧ дш҃а моѧ во дворы гн҃ѧ
срдце мое и плот моѧ возрадовасте сѧ ѡ боѕѣ живе
ибо птица обрѣте себѣ храминꙋ и горлица гнѣздо себѣ идѣже положи п꙽тенца своѧ
блж҃ени живѹщїи в домѹ твоемъ
во вѣки вѣкомъ вос꙽хвалѧт тѧ
ꙗко лѹч꙽ше ес дн҃ь единъ во дворех твоих паче тысѧщъ
изволих прив꙽мѣтати сѧ в домѹ бг҃а моего паче нежели жити ми в селех грѣшничих
егда ж ѿпѹщаше игѹмена ѡного иже пос꙽триг꙽шаго и со мнѡѕем смиреномꙋдрїем сергїи рече емѹ
се ѹбо ѿч҃е ѿходиши ты днес еже ѿ здѣ а мене смиренаго ꙗкож и произволихъ единого ѡставлѧеши
но азъ ѹбо ѿ многа времени и всею мыслью моею и желанїем вжелах сего еже жити ми едіномѹ в꙽ пꙋстыни и без꙽ всѧкого чл҃ка
из давна бо сего просих ѹ бг҃а молѧ сѧ повсегда слыша и поминаѧ прорка вопїюща и глаголюща
се ѹдалих сѧ бѣгаѧ и ѹдворих꙽ сѧ в пѹстыни
чаѧхъ бг҃а спасающаго мѧ ѿ малодш҃їѧ и ѿ бѹрѧ
и сего ради ѹслыша мѧ бг҃ъ и внѧт глас мл҃твы моеѧ
блгсвенъ бг҃ъ иже не ѡставит молитвы моеѧ и млсти своеѧ ѿ мене
и нн҃ѣ ѡ семъ бл҃годарю бг҃а сподобив꙽шаго мѧ по моемѹ желанїю еже единомѹ в꙽ пѹстыни сеи жительс꙽твовати и единьс꙽твовати и везмолъс꙽твовати
ты же ѿч҃е обач нн҃ѣ ѿходѧ еже ѿсюдѹ блгсви мѧ ѹбо смиреннаго и помоли сѧ ѡ моем ѹединенїи кѹпно ж и поѹчи мене како жити ми единомѹ в꙽ пѹстыни како молити сѧ бг҃ѹ како безъ вреда пребыти како противити сѧ врагѹ и гордым его мыслем
азъ бо есмь новоѹкыи и новопос꙽триженыи и новоначалныи инокъ ꙗко длъженъ есмь совос꙽прашати с с тобою
игѹмен꙽ же аки во ѹжасѣ ѹдивлѧѧ сѧ ѿвѣща
или мѧ рече вопрошаеши егож ты не невѣси нас не хѹже ѡ чстнаѧ главо
ѡбыклъ бо еси намъ присно симъ ѡбраз смиренїѧ показовати
ѡбаче нн҃ѣ и азъ рекѹ ꙗкож лѣпо ми ес словесы молитвеными ѿвѣщати ти сице гл҃ѧ
г҃ь б҃гъ иже преже избравыи тѧ сице да ѹщедрит тѧ
да вразѹмит тѧ
да наѹчит тѧ
и радости дх҃овныѧ да исполнит тѧ
и мало нѣчто ѿ дх҃овных побесѣдова с ним
и ѹже ѿити хотѧше
прпдбныи ж сер꙽гїи поклони сѧ ему до землѧ рекъ
ѡч҃е помоли сѧ о мнѣ къ б҃гѹ да ми поможет терпѣти плотскыѧ брани и бесовьскыѧ находы и звѣринаѧ ѹстремленїѧ и пѹстынныѧ трѹды
игѹмен꙽ же ѿвѣщавъ реч
гл҃етъ павелъ апслъ
блгсвенъ г҃ь иже не дасть нас чрез силꙋ искѹшеным быти
и паки реч
все могѹ ѹкрѣплѧющемѹ мѧ бг҃ѹ
и абїе ѿходѧ предасть его бг҃ѹ
и ѡставлѧетъ его в꙽ пѹстыни единого без꙽молс꙽твовати и единьс꙽твовати
сергїи же ѿпѹщаѧ игѹмена еще паки прошаше ѿ него блгсвенїѧ и мл҃твы
игѹмен꙽ же прпдбномѹ сергїю рече
се азъ ѿхожѹ ѿсюдꙋ а тебе оставлѧю бг҃ѹ иже не дастъ прпдбномѹ своемꙋ видѣти истлѣнїѧ иже не дастъ жезла грѣшных на жребїи праведных иже не дастъ нас в ловитвѹ зобом ихъ
ꙗко г҃ь любит праведника и не оставит прпдбных своихъ но во вѣкы сохранитъ ѧ
г҃ь сохранит вхожденїе твое и исхожденїе твое ѿн҃нѣ и до вѣка аминь
и то рекъ игѹменъ сотворивъ мл҃твꙋ и блгсвив его ѿиде ѿ него
изыде ѿнѹдꙋ.же и прїиде
длъжно же ес и се ѹвѣдѣти почитающим колицѣх лѣт пос꙽триже сѧ прпдбныи
болѣ двадесѧтїи ѹбо лѣтъ видимою веръстою болѣ ж ста лѣтъ разѹмным остроѹмїем
аще бо и млад сыи возрастом телесным но старъ сыи смыслом дх҃овным и совершенъ бжственою блгдтїю
по ѡшествїи же игѹменове прпдбныи сергїи в꙽ пѹстыни ѹпражнѧше сѧ единъ живыи без всѧкого чл҃ка
и кто может сказати трѹды его
или кто доволенъ изъгл҃ати подвиги его како претерпѣ единъ живыи в꙽ пѹстыни
нѣс како мощно намъ сказати с коликим трꙋдомъ дх҃овным и съ многим попеченїем начинаше начало еже жити на единѣ елика доволна времена и лѣта в лѣсѣ ономъ пꙋстыннѣм мѹжескы пребываше
твердѣишаѧ ѹбо и ст҃ѣишаѧ она дш҃а несѹмѣнно претерпѣ безъ приближенїѧ всѧкого лица чл҃ча
ис꙽правлѧѧ хранѧше ѹставъ правила иноческаго непорочно непотъкновенно ѹбо и незазорно
кыи ѹбо ѹмъ или которыи ꙗзыкъ желанїѧ и началныѧ первыѧ теплоты и люб꙽ви того ꙗже къ бг҃ѹ о таиных добродѣтели его ис꙽правленїѧ како доѹмѣет или может повѣдати или писанїю ꙗвлено предати еже того ѹединенїе и дръзновенїе и стенанїе прошенїе и всегдашнее моленїе еже прсно къ бг҃ѹ приношаше слезы теплыѧ плаканїѧ дш҃евнаѧ воздыханїѧ срдчнаѧ бдѣнїѧ повсенощнаѧ пѣнїѧ трезвеннаѧ мл҃твы непрестанныѧ стоѧнїѧ несѣдалнаѧ чтенїѧ прилѣжнаѧ колѣнопокланѧнїѧ частаѧ алканїѧ жаданїѧ на земли леганїѧ нищета дх҃овнаѧ всего скѹдота всего недостат꙽кы
что помѧни того нѣс
к сим꙽ же и всѣм и бесовьскыѧ рати видимыѧ и невидимыѧ брани борьбы съплетенїѧ дѣмоньскаѧ с꙽трахованїѧ дїѧвольскаѧ мечтанїѧ пѹстыннаѧ с꙽трашилища неначаемых бѣд ожиданїе з꙽вѣринаѧ натеченїѧ и тѣх свѣрѣпаѧ ѹс꙽тремленїѧ
и еще надо всѣми сими и по сих еже нес꙽трашливѹ быти емѹ дш҃ею и небоꙗзнивѹ сердцемъ ниже ѹжасати сѧ ѹмѡмъ к꙽ таковымъ вражїѧмъ кознем и лютымъ прилогомъ ж и начинанем
мнѡѕи бо тогда з꙽вѣрїе часто нахожаху на нь
не токмо в нощи но и во дн҃и бѧхѹ ж ѕвѣрїе
стада волковъ выюще и ревѹще
иногда же и медвѣди
препдбныи же сергїи аще и в.малѣ ѹс꙽траше сѧ ꙗко чл҃къ но ѡбаче мл҃твѹ прилѣжно къ бг҃ѹ простираше
и тою паче воѡрѹжаше сѧ и тако млстїю бж҃їею пребыс ѿ них невреженъ
ѕвѣрїе ѹбо ѿхожахѹ ѿ него а пакости емѹ ни единыѧ не сотвор꙽ше
егда бо начинаше исперва състроити сѧ мѣсто то тогда прпдбныи сергїи мнѡга ѡзлобленїѧ и скорби претерпѣ ѿ бесов꙽ же и ѿ ѕвѣрїи и гадъ
но ничтож ѿ них не прикоснѹ сѧ ни вреди его
блгдть бо бж҃їѧ соблюдаше его
и никто.же да не дивит сѧ о семъ свѣдыи по истинѣ ꙗко бг҃ѹ живѹщꙋ въ чл҃цѣ и дх҃ѹ ст҃омѹ в немъ почивающѹ всѧ емѹ покарѧют сѧ ꙗкоже древле адамѹ первозданномѹ преже престѹпленїѧ заповѣди гн҃ѧ
единаче ж егда емꙋ живѹщꙋ едіному в꙽ пꙋстыни
ѡ прогнанїи бесовъ мл҃твами ст҃агѡ
во единъ ѹбо ѿ дн҃їи прпдбныи сергии в нощи вниде въ цр҃ковь хотѧ пѣти заѹтренюю
и внегда начен꙽шѹ емѹ пѣнїе внезаапѹ стена ц҃рьковнаѧ разстѹпи сѧ
и се дїѧволъ ѡчивѣсть вниде съ мнѡжес꙽твом вои бесовьских акы не входѧи дверми ꙗко тать и разбоиникъ
ꙗви же сѧ емѹ сице
бѧхѹ во ѡдежах и в꙽ шапках литовьских ос꙽троверхих
но ѹстремиша сѧ на бл҃женнаго хотѧща разорити цр҃ковь и мѣсто изъ основанїѧ а на бл҃женнаго зѹбы с꙽крегчюще и грозѧще емѹ и ѹс꙽трашающе его хотѧще ѹбити его и гл҃юще емѹ
избежи
изыди ѿсюдꙋ
и к томѹ не живи здѣ на мѣсте семъ
не бо мы наидохом на тѧ но паче ты нашелъ еси на нас
аще ли не избѣжиши ѿсюдꙋ то расторъгнем꙽ тѧ и ѹмреши в рѹках наших и к томѹ не живъ бѹдеши
и ѡбычаи бо есть дїѧволѹ и его гор꙽дости
едга начнет на кого похвалѧти сѧ или грозити сѧ тогда хощет и землю потребити и море ис꙽сѹшити а не имѣѧ власти ни над свинїѧми
прпдбныи же сергїи воѡрѹжив꙽ сѧ мл҃твою еже къ бг҃ѹ и нача гл҃ати
бж҃е кто ѹподобит сѧ тебѣ
не премол꙽чи ни ѹкроти бж҃е
ꙗко се врази твои возшѹмѣша
и паки реч
да воскрснет бг҃ъ и разыдꙋт сѧ враѕи его и да бѣжат ѿ лица его вси ненавидѧщеи его
ꙗко исчезает дымъ тако да исчезнѹт
ꙗко тает воскъ ѿ лица огню тако да погибнꙋт грѣшницы ѿ лица бж҃їѧ а праведницы возвеселѧт сѧ
и тако сергїи именем ст҃ыѧ троца имѣѧ помощницꙋ и застꙋпницꙋ ст҃ѹю бц҃ꙋ и во ѡрѹжїѧ мѣсто имѣѧ чстныи крстъ хв҃ъ и порази дїѧвола акы дв҃дъ голїѧда
и абїе дїѧволъ с꙽ бѣсы своими невидими быша
и вси исчезоша и без вести быша
прпдбныи ж велико бл҃годаренїе принесе къ бг҃ѹ избавльшемѹ его ѿ таковыѧ бесовьскыѧ крамолы
не по мнѡѕех же дн҃ех егда бл҃женныи в хиже своеи всенощнѹю свою единъ бес꙽ престани творѧше мл҃твѹ внезапꙋ быс шѹмъ и клопот и мѧтежъ многъ и смѹщенїе и страх не во снѣ но на ꙗвѣ
и се бѣси мноѕи паки наидоша на бл҃женнаго стадом бесчинно вопїюще и с꙽ прещенїемъ гл҃юще
ѿиди
ѿиди ѿ мѣста сего
что ища пришелъ еси в꙽ пѹстыню сїю
что хощеши обрѣсти на мѣсте семъ
что требꙋеши в лѣсе семъ сѣдѧ
жити ли здѣ начинаеши
въскѹю здѣ водворѧеши сѧ
не надѣи сѧ здѣ жити
не к томѹ бо можеши ни часа закоснѣти
се бо ес ꙗкож и самъ зриши мѣсто пѹсто мѣсто без꙽годно и не.проходно
но со всѣ страны до людеи далече и никтож ѿ чл҃къ не присѣщает здѣ
не боиши ли сѧ егда когда ѿ глада ѹмреши здѣ или дѹшегꙋб꙽цы разбоиницы обрѣтше разбьют тѧ
се бо и звѣрїе мнози плотоꙗдци обрѣтают сѧ в пꙋстыни сеи и волцы тѧжции выюще стадом происходѧт сюдꙋ
но и бѣси мнози пакостѧт злѣ и с꙽трашилища мнѡга и всѧ грознаѧ проꙗвлѧют сѧ здѣ им꙽же нѣсть числа
ел꙽ма.ж пѹсто ес ѿ давна мѣсто се кѹпно ж и непотребно
и каѧ потреба ес тебѣ аще здѣ звѣрїе нашедше снѣдѧт тебе или некакою иною без꙽годною безлѣпотною напрасною ѹмреши смертїю
но без всѧкого пожданїѧ ставъ пробежи скорѣе еже ѿ здѣ никакоже раз꙽мышлѧѧ ни сѹмнѧ сѧ ни ѡзираѧ сѧ въспѧть сѣмо и овамо да не тебѣ еже ѿ здѣ скорѣе проженемъ или ѹмерътвимъ
прпдбныи же крѣпкꙋ вѣрѹ любовь надежѹ бг҃ѹ стѧжавъ и прилѣжнꙋ со слезами мл҃твѹ на враги творѧше еж избавити сѧ емѹ ѿ таковаго бесовьскаго пронырьс꙽тва
бл҃гии же чл҃колюбецъ бг҃ъ скорыи на помощъ готовъ на млсть не ѡстави раба своего на долѕѣ ратовати сѧ и на мноѕе напас꙽твовати сѧ но елико мню скорѣе часа посла млсть свою ꙗко да врази ѹбо бѣсове ѿсюдꙋ посрамѧт сѧ и ѿ сего познаютъ и бж҃їю помощъ и свою немощъ
прпдбныи же твердыи дш҃ею иже видимо и невидимо прсно с꙽ бесы борыи сѧ победител бесовом да ꙗвит сѧ абїе же въскорѣ бжственаѧ тогда нѣкаѧ внезаапѹ того ѡсени сила и лѹкавыѧ дꙋхи на скорѣ разъгна крѣп꙽ко и до конца без вести сотвори ѧ и преподобнаго ѹтѣши и бжственаго нѣкоего исполни веселїѧ и ѹслади срдце его сладостію дх҃ѡвъною
ѡн꙽ же абїе ѹпознавъ скорѹю помощъ и млсть и блгдть бж҃їю ѹразѹмѣвъ бл҃годарныѧ хвалы бг҃ѹ воз꙽сылаше гл҃ѧ
бл҃годарю тѧ г҃и и ꙗко не оставил꙽ мѧ еси но скоро ѹслышавъ помиловал꙽ мѧ еси
сотвори со мною знаменїе во бл҃го и да видѧт ненавидѧще.и мѧ и постыдѧт сѧ ꙗк ты г҃и поможе ми и ѹтѣшил мѧ еси
деснїца твоѧ г҃и прослави сѧ въ крѣпости
деснаѧ рѹка твоѧ г҃и сокрѹши враги наша бѣсы и державою крѣпости твоеѧ до конца тѣх погѹби
се же да смышлѧет сѧ и разсѹжает всѧкъ кто ѹмъ имѣѧи ꙗко дѣло се быти лѹкаваго дїѧвола и начало злобнаго и зломдреца и ѕлоначинателѧ
хотѧше ѹбо дїѧволъ прогнати прпдбнаго сергїѧ ѿ мѣста того завидѧ сп҃сенїю нашемѹ кѹпно ж и боѧ сѧ да некако пѹстое то мѣсто воздвигнет бж҃їею блгдтїю и монастырь воз꙽градит возъмогъ своим тер꙽пѣнїем и еже ѿ себе т꙽щанїем꙽ же и прилежанїем ꙗко нѣкѹю весь наполнит или ꙗко нѣкѹю населит селитвѹ и ꙗко нѣкїи возградит градецъ обитель сщ҃еннѹю и вселенїе мнихом содѣлает въ славословїе и непрестанное пѣнїе б҃гꙋ
ꙗкож и быс бл҃годатїю х҃вою
и еже и видим днес
не токмо бо сїи великїи монастырь ꙗко лавра иже в радонеже состави но и прочаѧ дрѹгиѧ монастырѧ различныѧ постави и в них мних множжес꙽тво совокꙋпи по ѿч҃ьскому ж ѡбычаю и преданїю
по временех же доволных дїѧволъ победив꙽ сѧ съ бл҃женным в различных привидѣнїих всѹе трꙋжав꙽ сѧ кѹпно с бесы своими
аще и многаѧ различнаѧ мечтанїѧ наведе но ѡбаче ни во ѹжасть може воврещи твердаго ѡного дш҃ею и храбраго подвижника
паче же потом по различьных мечтанїих и грозных привидѣнїих прпдбныи сергїи храбреи воѡрѹжаше сѧ и ѡполчаше сѧ на бесы дерзаѧ
в꙽зираше ѹповаѧ на бж҃їю помощъ
и тако бж҃їею блгдтїю сохранѧем без вреда пребыс
ѡвогда ѹбо дѣмоньскаѧ кознодѣис꙽тва и с꙽трахованїѧ иногда ж звѣринаѧ ѹс꙽тремленїѧ
мноѕи бо ѕвѣрїе ꙗкоже рече сѧ в тои пѹстыни тогда ѡбретахѹ сѧ
ѡвыи стадом выюще ревꙋще прохождаахꙋ а дрꙋѕїи ж не во мноѕѣ но или два или трїе или един по единомꙋ мимотечаху
ѡвїи же ѿдалече а дрꙋѕии близ бл҃женнаго приближахѹ сѧ и окрѹжахꙋ его ꙗк и нюхающе его
и ѿ них же единъ ѕвѣрь рекомыи ар꙽кꙋда еже сказает сѧ медвѣд иже по.всегда обыче приходити къ прпдбномꙋ
се же видѣвъ прпдбныи ꙗко не ѕлобы ради приходит к немѹ ѕвѣрь но паче да возмет ѿ брашна мало нѣчто в꙽ пищꙋ себѣ и изношаше емѹ ѿ хижа своеѧ малъ ѹкрꙋх хлѣба
и полагаше емѹ или на пень или колодꙋ ꙗко да пришед по ѡбычаю ѕвѣрь и ꙗко готовѹ себѣ обрѣт пищꙋ
и вземъ ѹсты своими ѿхожаше
аще ли когда не достав꙽шѹ хлѣбꙋ и пришед по ѡбычаю ѕвѣрь не ѡбрѣт обычнаго своего ѹрочнаго ѹкрѹха тогда дол꙽го времѧ не ѿхожаше но стоꙗше взираѧ сѣмо и ѡвамо ѡжидаѧ акы нѣкїи злыи длъжникъ хотѧ вос꙽прїѧти долгъ свои
аще ли прилѹчаше сѧ единомѹ обрѣсти сѧ ѹкрꙋхѹ то нѹжа быс прпдбномѹ и то предѣлити на двѣ части да единѹ ꙋбо себѣ оставит а дрѹгѹю звѣреви ѡномꙋ предложит
не имѣѧше бо тогда в꙽ пꙋстыни сергїи ѹ себѧ различных брашенъ разве точїю хлѣбъ единъ и водѹ ѿ источьника сѹщаго тѹ
и тоже по ѡскѹдꙋ
многажды ж и хлѣбѹ дн҃евномѹ не обрѣсти сѧ
и егда семѹ бываемѹ тогда оба абїе пребываста алчюща сам꙽ же и ѕвѣрь
иногда ж бл҃женныи себѣ не ѹгажаше и самъ алченъ бываше
аще и единъ кѹсъ хлѣба обрѣташе сѧ ѹ него и то пред ѕвѣрем ѡнѣмъ помѣташе
и изволи самъ не в꙽кѹшаѧ в тои дн҃ь алкати паче нежели ѕвѣрѧ ѡного ѡскорбити и не ꙗдша ѿпѹстити
не единою же ни дважды ѕвѣрь онъ приходити обыче но по многа времена на кїиждо дн҃ь аки множае гѡдꙋ сїе творѧше
бл҃женньи же всѧ приключив꙽шаѧ сѧ искѹсъ с радостїю терпѧше во всѣх бл҃годарѧше бг҃а а не стѹжаше си ни ѹнываше въ скорбех елма.ж стѧжаше разꙋм и великѹю вѣрѹ къ бг҃ѹ еюже воз꙽може всѧ с꙽трѣлы непрїѧзнены раждеженыѧ ѹгасити еюже возможе низложити всѧко возвышенїе высѧщее сѧ на разѹм бж҃їи и ꙗже ѿ дѣмонъ прилогъ прилѹчающих сѧ да не ѹбоит сѧ
писано бо ес
праведныи ꙗко левъ ѹповаѧ ходит
и на все дер꙽зает вѣры ради не ꙗко искѹшаѧ б҃га но паче надѣѧ сѧ на нь
надѣющеи сѧ на г҃а ꙗко гора сїѡнъ не подвижет сѧ во вѣки
надѣѧ же сѧ во истинꙋ ꙗко на г҃а тверда ꙗкож и сеи бл҃женныи ꙗко нѣкїи храборъ воинъ и ꙗко крѣпкїи орѹжникъ воѡрѹженъ и ѡполчен в силѹ дх҃а да ꙗкож ѹбо всегдашнее имат попеченїе к꙽ б҃гꙋ
по толикѹ ж и бг҃ъ ѡ нем речет
с ним есмь въ скорби
измѹ и и прославлю и
длъготѹ дн҃еи исполню его и ꙗвлю емѹ сп҃сенїе мое
слабыи ж ѹбо и лѣнивыи в дѣлех своих таковаго ѹпованїѧ не может имѣти
но иже съ б҃гом непрестан꙽но пребываѧ во всѣх ис꙽правленїих своих и приближаѧ сѧ емꙋ доброт ради дѣл своих и протѧзаѧ блюденїе своег срдца блгсти его нескꙋдно и неѹклон꙽но ꙗкож дв҃дъ проркъ реч
исчезоста оочи мои ѹповающꙋ ми на бг҃а моег
таковое ѹпованїе имѣѧ прпдбныи сергїи и с таковым дер꙽зновенїем деръзнꙋ внити в пꙋстыню сїю единъ единьствовати и безмолъс꙽твовати иже и бжственыѧ сладости безмолвїѧ в꙽кѹсивъ и тоѧ ѿстѹпити и оставити не хотѧше
и звериных ѹс꙽тремленїи и бесовьских мечтанїи не боꙗше сѧ ꙗкож есть писано
не ѹбоиши сѧ ѿ с꙽траха нощнаго ѿ с꙽трѣлы летѧщаѧ во дн҃е ѿ вѣщи во тмѣ преходѧщаѧ ѿ срѧща и бѣса полѹдн҃ьн꙽наго и полѹнощнаго
противѹ же пѹстынномѹ с꙽трахованїю мл҃твою воѡрѹжаше сѧ ꙗкоже в лѣс꙽твице рече сѧ
в нихже рече мѣстех ѹс꙽трашаеши сѧ не лѣни сѧ без мл҃твы проходити но мл҃твою воѡрѹжи сѧ и рѹцѣ распростеръ іс҃овым именемъ бїи ратникы
аще бо на мл҃твѹ въскорѣ въскочивъ помолит сѧ с нами тогда пришедыи бл҃гыи нш҃ь агг҃лъ хранител
и тако прпдбныи возверзе на г҃а печаль свою и возложи на бг҃а ѹпованїе свое
и вышнѧго положивъ прибѣжище свое пребыс ѿ с꙽траха бе с꙽траха и бес пакости и без вреда
бг҃ъ бо бл҃гы и чл҃колюбецъ иже скорое и твер꙽дое ѹтѣшенїе дарѹѧ рабом своим иже всегда щадѧ и сохранѧѧ ѹгодника своего ꙗкож ст҃ое г҃летъ писанїе
ꙗко агг҃лом своим заповѣсть сохранити
сице и здѣ посла бг҃ъ млсть свою и блгдть свою в помощъ емѹ еже сохранити его ѿ всѧкого ѡбистоѧнїѧ видимаго ж и невидимаго
прпдбныи ж видѧ ꙗко покрывает его бг҃ъ своею блгдтїю и дн҃ью и нощїю прославѧше бг҃а
и бл҃годарныѧ хвалы возсылаше б҃гꙋ не оставлѧющемꙋ же зла грѣшных на жребїи праведных иже не дас нас чресъ силѹ искꙋшеном быти
на часте же ст҃ѹю прочиташе книгѹ ꙗко да ѿтꙋдꙋ всѧкѹ приплодитъ добродѣтель съкровен꙽ными мысльми под꙽визаѧ ѹм свои на в꙽желѣнїе вѣчных бл҃гъ и в наслаженїе обещан꙽ных бл҃гих съкровищъ
и еже паки дивнее ꙗкож никтож того жестокое добродѣтелное житїѧ таиное ѹвѣдаше
точїю то единъ бг҃ъ иже таинаѧ зрѧи и таиных испытатель и не ꙗвленаѧ пред ѡчима имѣѧ
тѣмъ еже безмол꙽внаго и без꙽мѧтежнаго житїѧ желанїѧ лишаем бывает
но ѡно ѹбо возлюблено быти мнѧше сѧ емѹ еже на единѣ единомѹ бг҃ѹ частыѧ и прилѣжныѧ и таиныѧ приносити мл҃твы и бг҃ѹ единомѹ собесѣдовати и превышнемѹ вездѣ.сѹщемѹ въжелѣн꙽ми присвоити сѧ и к томѹ единомѹ приближати сѧ и еже ѿ него блгдтїю просвѣщати сѧ
и сицевыми томѹ ѹпражнѧющѹ сѧ мысльми ꙗко да бл҃гопрїѧтенъ бѹдет еже ѡ сихъ подвигъ его и без꙽ зазора
и сего ради на кыиждо дн҃ь теплѣ ѡбнощеваше частыѧ къ бг҃ꙋ млт҃вы въсылаѧ повсегда
б҃гъ же моленїѧ его николиж не презрѣи ꙗк бл҃госердїе имѣѧ мнѡжес꙽тво щедрот
не навыче бо презирати моленїѧ боѧщих сѧ его и творѧщих волю его
по временех же нѣколицѣх сирѣчь пребыв꙽шꙋ емѹ в꙽ пѹстыни единомѹ единьс꙽твовав꙽шꙋ или двѣ лѣте или болѣ или мен꙽ши
не вѣде бг҃ъ вѣсть
и по сих видѧ бг҃ъ великѹю вѣрѹ его и многое терпѣнїе его ѹмлсрди сѧ на нь хотѧ ѡблегчити трѹды его пѹстынныѧ
вложи въ срдце нѣкоторым ѿ братїѧ мнихом бг҃обоꙗзнивым
и начахѹ приходити к немѹ
се же быс с꙽троенїем и промышленїем всесилнаго млсрдаго г҃а бг҃а ꙗко хощет не единомꙋ сергїю жити в꙽ пꙋстыни сеи но мнѡжаишїи братїи ꙗкож рече павелъ апслъ
не ища своеѧ ползы единого но мнѡгих да сѧ сп҃сѹтъ
или рещи ꙗко хощет бг҃ъ воз꙽двигнꙋти мѣсто то и пѹстыню тꙋ претворити и тꙋ монастырь ѹс꙽троити и множаишим братїѧм собрати сѧ
бг҃ѹ тако извольшѹ начаша посѣщати его мниси
испер꙽ва единъ по единомѹ
потом꙽ же ѡвогда два овогда ж трїе
и молѧхѹ преподобнаго припадающе и гл҃юще
ѿч҃е прїими нас
хощемъ с тобою на мѣсте сем жити и дш҃а своѧ спсти
и прпдбныи же не токмо не прїимаше их но и воз꙽бранѧше имъ гл҃ѧ ꙗко
не можете жити на мѣсте семъ и не можете терпѣти трѹда пѹстыннаго алканїѧ жаданїѧ скорби тесноты и скѹдости и недостат꙽ковъ
ѡни же рѣша
хощем тер꙽пѣти трѹды мѣста сего
да аще б҃гъ подастъ то и можем
прпдбныи же паки вопросї ѧ гл҃ѧ
мѡжете ли терпѣти трꙋды мѣста сего глад и жаждѹ и всѧкїѧ недостаткы
ѡни же рѣша
еи чстныи ѿч҃е хощем и мѡжем бг҃ѹ помагающꙋ нам и мл҃твам твоим споспѣшьс꙽твꙋющим нам
токмо ѡ сем молим твое прпдбьс꙽тво
не ѿлꙋчи нас ѿ лица твоег и ѿ мѣста сег любезнаг не ѿжени нас
прпдбныи ж сергїи видѣвъ вѣрѹ их и ѹсерьдїе и ѹдивль сѧ имъ и рече имъ
азъ не изъжденѹ вас понеже сп҃съ нашъ гл҃аше ꙗко
грѧдѹщаго ко мнѣ не жьжденѹ вонъ
и паки рече
идѣже сѹть два или трїе совокѹплени во имѧ мое тѹ есмь азъ посредѣ их
и дв҃дъ рече
се коль добро и коль красно еже жити братїи в꙽кѹпѣ
азъ бо братїе хотѣлъ есмь единъ жити въ пѹстыни сеи и тако скончати сѧ на мѣсте семъ
аще ли сице извол꙽шꙋ б҃гꙋ и аще ѹгодно емѹ бѹдет еже быти на мѣсте семъ монастырю и мнѡжаишїи братїи да бѹдет волѧ гн҃ѧ
азъ же васъ с радостїю прїемлю
токмо потщите сѧ создати себѣ комѹждо свою кѣлїю
но бѹди вы свѣдома аще в꙽ пѹстыню сїю жити прїидосте аще со мною на мѣсте семъ пребывати хощете аще работати бг҃ѹ пришли есте приготоваите сѧ терпѣти скорби бѣды печали всѧкѹ тѹгѹ и нѹжꙋ и недостаткы и нестѧжанїе и неспанїе
и аще работати бг҃ѹ изволисте и прїидосте ѿселѣ ѹготоваите срдца ваша не на пищꙋ ни на питїе ни на покои не на беспечалїе но на терпѣнїе еже терпѣти всѧко искѹшенїе и всѧкѹ тѹгѹ и печаль
и приготоваите сѧ на трѹды и на пощенїѧ и на подвиги дх҃овныѧ и на многи скорби
многими бо скорбьми подобает намъ внити въ црство нбсное
ѹзокъ пѹть и прискорбенъ есть въводѧи в꙽ жизнь вѣчнѹю и мало ихъ есть иже обрѣтают его
нѹжно бо есть црство нбсное и нѹжницы восхищают е
мноѕи сѹть звани мало же из꙽бранных
мало бо есть спасающих сѧ
тѣмъ и мало есть изъбранное стадо хв҃о ѡ нем꙽.же въ еѵгалїи рече г҃ь
не бои сѧ малое мое стадо ѡ нем꙽же изволил ес ѿц҃ъ мои дати вам црство нбсное
сїѧ бл҃женномѹ сергїю изъгл҃ав꙽шѹ к ним ѡни же с радостїю и со ѹсердїемъ обещаша сѧ гл҃юще
всѧ повелѣнаѧ тобою творим и ни в чем꙽ же не преслѹшаем꙽ сѧ тебе
и создаша себѣ кїиждо свою кѣлїю
и живѧхѹ о боѕѣ смотрѧюще житїѧ прпдбнаго сергїѧ и томѹ по силѣ равноѡбразѹюще сѧ
прпдбныи ж сергїи живыи съ братїѧми мнѡги трѹды претер꙽пѣваше и велики подвиги и поты пос꙽тническаго житїѧ творѧше
жестоко же пос꙽тное житїе живѧше
бѧхꙋ ж добродѣтели его сице ал꙽канїе жаданїе бдѣнїе сѹхоꙗденїе на земли леганїе чстота телеснаѧ и дш҃евнаѧ ѹс꙽тнама молчанїе плотскаго хотѣнїѧ извѣстое ѹмеръщвенїе трѹди телеснїи смиренїе нелицемѣрное мл҃тва непрестающїѧ раз꙽сѹженїе доброразсꙋдное любовь совершенаѧ хѹдость ризнаѧ памѧт смр҃тнаѧ кротость с тихостїю страх бж҃їи непрестанныи
зачало бо премѹдрости страх г҃нь
ꙗкоже зачало цвѣт ꙗгодам и всѧкомꙋ овощѹ сице зачало есть всѧкои добродѣтели страх б҃жїи
ѡн꙽ же страх бж҃їи в себѣ водрѹживъ и тѣмъ ограждь сѧ и законѹ гн҃ю поѹчаѧ сѧ дн҃ь и нощъ ꙗко древо плодовито насаждено прї исходищихъ водных иже во свое времѧ дасть плѡд свои
и понеж младѹ емѹ сѹщꙋ и крѣп꙽кѹ плотїю бѧше бо силенъ бывъ тѣлом могїи за два чл҃ка дїѧволъ же похотными с꙽трелами хотѧ ѹꙗз꙽вити его
прпдбныи же очютивъ брань вражїю ѹдержа си тѣло и поработї е ѡбѹздавъ постом
и тако блгдтїю бж҃їею избавленъ быс
наѹчи бо сѧ на бесовьскїѧ брани воѡрѹжати сѧ
ꙗкоже бѣсове грѣховною стрѣлою ѹс꙽трѣлити хотѧхѹ противѹ тѣх прпдбныи чистотными с꙽трѣлами с꙽трѣлѧше с꙽трѣлѧющих на мраце правыѧ срдцем
сице живыи съ братїѧми аще и не поставленъ быс въ прозвитеры но вел꙽ми с ними пристоѧше цр҃кви бж҃їи
и по всѧ дн҃и поѧше съ братїѧми въ цр҃ькви и полꙋнощницꙋ и заѹтренюю и часове и третїи и шестыи и девѧтыи и вечерню и нефимонъ по реченномѹ
сед꙽мижды дн҃ем хвалих тѧ ѡ сѹдбах правды твоеѧ
промежѹ сихъ частыѧ молбены
на то бо ѹпраз꙽дниша сѧ еже бес꙽ престани молити бг҃а и въ цр҃кви и в꙽ кѣлїѧх по павлѹ гл҃ющѹ
непрестающе молите сѧ бг҃ѹ
а на ѡбѣдню призываше нѣкоего чюжаго попа сѹща саном или игѹмена старца
и того прїимаше и повелѣваше емѹ творити ст҃ѹю литꙋргїю
самъ сергїи исперва не хотѧше поставленїѧ презвитерьска или игѹменьства прїѧти многаго ради и конечнаго смїренїѧ
имѣѧше бо в себѣ кротость многѹ и велико истинное смиренїе ѡ всемъ всегда подражаѧ своего влдкѹ г҃а нашего іс҃ х҃а подав꙽шаго сѧ на подражанїе хотѧщим подражати его и послѣдовати емѹ рекшемѹ
прїидѣте ко мнѣ вси трѹжающеи сѧ и ѡбремененїи
азъ покою вы
возмѣте иго мое на сѧ и наѹчите сѧ ѿ мене
ꙗк кротокъ есмь и смиренъ срдъцемъ
и таковаго ради смиренїѧ сергїи не хотѧше поставленїѧ поповьс꙽тва или игѹменьс꙽тва в꙽зѧти
гл҃аше бо прсно ꙗко зачало и корень есть санолюбїѧ еже хотѣти игѹменьс꙽тва
собрав꙽шим꙽ же сѧ мніхомъ не ѕело множаишим но ꙗко чисменемъ до двою на десѧте ѿ них꙽же бѣ един старецъ василїи рекомыи сѹхи иже бѣ въ первых ѿ страны пришедыи ѿ верхъ дꙋбны
ин꙽ же ѿ них именем іѧковъ рекомыи ꙗкѹта
сїи бѣ в чинѹ образом ꙗко посолникъ егоже колиждо ѿсылахѹ на слꙋж꙽бѹ ꙗко ѕело на нѹжнѹю потребѹ без неꙗже не мощно ѡбрѣсти сѧ
дрꙋгомѹ же онисимъ имѧ иже бѣ дїѧконъ дїѧконовъ ѿц҃ъ иелисеѧ гл҃емаго
кѣлїѧм꙽ же зиж꙽демым и тыномъ ѡгражденым не ѕело прос꙽траннѣишим но и вратарѧ сѹщих тѹ ѹ врат пристави ѿ нихже самъ сергїи трїе и четыре кѣлїи самъ своима рѹкама созда
но и прочаѧ всѧ монастырьскаѧ дѣлеса ꙗже братїѧмъ на потребѹ слѹжаше
ово дрова на рамѹ своею ѿ лѣса ношаше и ꙗкож по кѣлїѧмъ раз꙽дроблѧѧ и растесѧѧ разношаше на полѣна разсѣкаѧ
но что воспоминаю ꙗже о дровех
дивно бо по истине бѣ тогда ѹ нихъ бываемо видѣти
не сꙋщꙋ ѿ них далече лѣсꙋ ꙗкож нн҃ѣ нами зримо но идѣже кѣлїѧмъ зиждемым стоꙗти поставленым тѹ ж над ними и древеса ꙗко ѡсѣнѧющи ѡбрѣтахѹ сѧ шꙋмѧще стоѧхꙋ
ѡкрстъ же цр҃кви часто колоды и пенїе повсюдѹ ѡбрѣташе сѧ ѹдѹ.же и различнаѧ сѣѧхѹ сѧ сѣмена ꙗко на ѹстроенїе окладным зелїемъ
но возратим꙽ сѧ паки на предиреченнꙋю бесѣдꙋ ꙗже о подвизех прпдбнаго сергїѧ како без лѣности братїѧмъ ꙗко кѹпленыи рабъ слѹжаше
и дрова на всѣх ꙗкоже рече сѧ сѣчаше и толкѹщи жито въ жерновѣх мелѧше и хлѣбы печаше и вариво варѧше и прочее брашно ꙗже братїѧмъ на потребꙋ ѹс꙽траѧше
ѡбѹвь же и пор꙽ты краѧше и шїѧше
и ѿ источника сѹщаго тѹ водꙋ во двою водоносѹ почерпаѧ на своем си рамѣ на горꙋ возношаше и комꙋждо ѹ кѣлїи поставлѧше
в꙽ нощи же на мл҃тве без сна пребываше
хлѣбом и водою точїю питаше сѧ и того по ѡскѹдꙋ прїимаше
и николиж ни часа не празденъ пребываше
и сице ѹдрѹчи си тѣло мнѡгим воздержанїем и великими трѹды
в немъ.ж и плотскаѧ двизанїѧ бес пошествїѧ сотворѧше
и паки бол꙽шаѧ подвиги на подвиги прилагаше и печаше сѧ о пребыванїи мѣста того ꙗко да бы ток꙽мо бл҃гопрїѧтен был трꙋд ег
и елико же что дѣѧше п꙽салом во ѹстѣх его всегда бѣѧше
еже рече
предзрѣхъ г҃а предо мною вынѹ ꙗко ѡ деснѹю мене есть
да сѧ не подвижѹ
сице же емѹ пребывающѹ въ мл҃твах и въ трѹдѣх плѡт ис꙽тни си и ис꙽сѹши желаѧ быти горнѧго града гражанин и выш꙽нѧго іерслима жителинъ
по лѣте же единем прежереченныи игѹменъ иже пос꙽триже бл҃женнаго сергїѧ раз꙽болѣ сѧ и нѣколико времѧ поболѣвъ ѿ сего житїѧ престави сѧ и къ г҃ѹ ѿиде
прпдбныи же сергїи печаловаше сѧ ѕело и молѧше сѧ бг҃ѹ и мл҃твѹ прилѣжнꙋ ѡ семъ в꙽сылаше ꙗко да бы б҃гъ далъ игѹмена мѣстѹ томѹ наставника ѿц҃а же и правителѧ могѹща правити корабль дш҃евныи всемирныѧ жизни къ пристанищꙋ сп҃сенїѧ ѿ волнъ потопленїѧ ѿ злыхъ дѹхоовъ
и сице емѹ молѧщѹ сѧ къ бг҃ѹ и просѧщѹ игѹмена и истиннаго строителѧ мѣстѹ томѹ б҃гъ ѹслыша мл҃твꙋ ѹгодника своего и моленїе его прїѧтъ да не дв҃да л꙽жѹща покажет рек꙽шаго
волю боѧщих꙽ сѧ его сотворит и мл҃твѹ их ѹслышит и сп҃сетъ ихъ
хощет дати самого просителѧ просив꙽шаго игѹмена праваго правителѧ
да по еликѹ же сергїи просилъ по толикѹ же и прїѧ и обрѣте и приобрѣте въ правдꙋ праваго правителѧ могѹщаго ѹправити мѣсто то
не себе же самого точїю просилъ но иного нѣкоего егоже б҃гъ дастъ
бг҃ъ же ꙗко провидецъ провѣдыи бѹдꙋщаѧ и хотѧ воздвигнѹти и ѹстроити мѣсто то и прославити иного лѹч꙽ша того не обрѣте но точїю того самого просив꙽шаго дарѹет вѣдыи ꙗко мѡжетъ таковое ѹправленїе ѹправити въ славѹ имени его ст҃аго
како же и кїимъ образом слѹчи сѧ быти начало сергїева игѹменьс꙽тва
в꙽ложи бг҃ъ въ сердце братїѧмъ его како бы воз꙽двигнѹти его на началное начальс꙽тво
въниде же нѣкое раз꙽мышленїе въ братїю его
и сшедше сѧ преже сами промежи собою совѣт сотвориша ти
тако вѣрою ѹтвердив꙽ше сѧ вси вкѹпе прїидоша къ прпдбномѹ сергїю гл҃юще
ѡч҃е не можем жити безъ игѹмена
нынѣ же прїидохом к тебѣ ꙗвити мысли наша и хотѣнїѧ
ѕело желаем того да бы былъ намъ ты игѹменъ и наставникъ дш҃ам и тѣлом нашим да быхом ходили к тебѣ с покаѧнїем исповѣдающе грѣхи своѧ да быхом ѿ тебе прощенїе и блгсвенїе и молитвѹ по всѧ дн҃и прїимали и видѣли тебе по всѧ дн҃и совершающа ст҃ѹю литѹргїю да быхом колиждо ѿ честънѹю рѹкѹ твоею причащали сѧ прчстыхъ таинъ
еи чстныи ѿч҃е сего желаем ѿ тебе
ток꙽мо не ѿрицаи сѧ
прпдбныи ж сергїи воздохнѹвъ из꙽ глѹбины дш҃а и рече имъ
азъ и помышленїѧ не имѣх еже хотѣти игѹменьства но тако желает дш҃а моѧ искончати сѧ въ черньцех на мѣсте семъ
вы же не принꙋжаите мѧ но ѡставите мѧ бг҃ѹ
и тои ꙗкоже восхощет и сотворит о мнѣ
они ж рѣша
мы ѡч҃е желаем того да бы намъ был ты игѹменъ
ты же ѿрицаеши сѧ
мы же речемъ ти
или самъ бѹди игѹменъ или шед с꙽проси намъ игꙋмена ѹ ст҃лѧ
аще ли не тако то таковыѧ ради нѹжа разыдем сѧ вси ѿ мѣста сего
прпдбныи же сергїи паки постонавъ ѿ срдца рече имъ
нн҃ѣ ѹбо разыдем꙽ сѧ кїиждо во свою кѣлїю и вси помѡлим꙽ сѧ бг҃ѹ прилѣжно ѡ семъ да ꙗвит и ѿкрыет намъ что подобает творити
ѡни же разыдоша сѧ кождо во свою кѣлїю
по дн҃ех꙽ же нѣколицѣх паки прїидоша братїѧ къ прпдбномѹ сергїю гл҃юще
понеже мы ѡч҃е снидохом꙽ сѧ на мѣсто сїе слышав꙽ше еже ѡ тебѣ начат꙽ки добраго подвизанїѧ твоего и цр҃ковнаг ѡснованїѧ ꙗже своима рѹкама совръшилъ еси
имѹщи блгдть ст҃ыѧ троца к тои прибѣгохом на нюже надежѹ и ѹпованїе наше все возложихом твоим рѹковоженїе
ѿселе ты намъ бѹди и ѿц҃ъ и игѹменъ
и бѹдеши предстоѧ престолꙋ ст҃ыѧ троца серафимскѹю трист҃ѹю пѣс всылаѧ къ бг҃ѹ и безъкровнѹю совершаѧ слѹжбѹ и своима рѹкама да подаси намъ прчстаго тѣла и бжственыѧ крове г҃а нашего іс҃ х҃а и препокоивъ старость нашꙋ гробѹ предаси ны
сергїю же ѿц҃ѹ на мноѕе ѿрицающѹ сѧ и не хотѧщꙋ молѧ ихъ ѹтѣшаѧ глаголаше
простите мѧ ѿц҃ы мои и господїе мои
кто есмь азъ смѣѧи таковаѧ дер꙽знѹти ихъже со страхом и ѹжастїю агг҃ли не могѹт достигнѹти
како же недостоиныи азъ дерзъ ꙗвлю сѧ ни же ѹспѣвъ в꙽ таковѹю мѣрꙋ
азъ начат꙽ка мнишескаго ѹстава и житїѧ никако.же достигнѹх
какѡ смѣѧ сїѧ ст҃ынѧ пристꙋпити или коснѹти сѧ
а быхъ моглъ своихъ грѣховъ плакати сѧ и вашею молитвою ѡного бг҃а достигнꙋти краѧ желаннаго егоже въжелѣх ѿ юности моеѧ
и сїѧ и множаишаѧ сих к ним извѣщавъ ѿиде в кѣлїю свою
блазїи же ѡни старцы по дн҃ех паки пришедша начаша бесѣдовати к немꙋ гл҃юще предреченныѧ гл҃ы и множае тѣх и рѣша
мы ѡч҃е дх҃овныи прѧ никоеꙗ.же имамы с тобою
бг҃ѹ наставльшꙋ насъ к тебѣ снидохом сѧ на мѣсто се и твоемѹ житїю и бл҃гонравїю подобити сѧ въжелахом и бѹдꙋщих наслажденїѧ бл҃гъ сподобити сѧ надѣѧхом꙽ сѧ
аще же ты не хощеши пещи сѧ нашими дш҃ами и пастꙋх словесным ѡвцам не хощеши намъ быти мы ѹбо ѿходим ѿ мѣста сего и ѿ храма ст҃ыѧ троца и ѿ обѣта нашег неволею ѿпадаем
и заблꙋдим аки ѡвца не имѹщи пастѹха въ горы презорства и распꙋтіѧ
злым мыслем предавше сѧ сокрꙋшени бѹдем мысленым звѣрем сирѣч дїѧволом
ты же ѿвѣтъ воздаси пред необиновенным сѹдїею вседержителем бг҃ом
се же гл҃аша емѹ братїѧ прещенїем претѧще и грозами грозѧще
много бо преже по многи дн҃и молиша его нѹдѧще ѡво смиренїем ѡво же тихостїю и ласканїемъ
иногда ж прещенїемъ и жестокими словесы претѧхѹ жалѹюще сѧ
ѡн꙽ же крѣпкїи дш҃ею твердыи вѣрою смиреныи ѹмомъ ни ласканію повинѹ сѧ ни прещенїѧ боѧше сѧ но выше прещенїѧ мѹжъ ѡбрѣте сѧ
егда ж много нѹдиша его братїѧ на игѹменьс꙽тво ѡн же смиреномѹдръ сыи не хотѧ того прїѧти ниже еже из дѣтьс꙽тва совозрастъшее ему бг҃оподражанное смиренїе оставити
таковое тѣх моленїе ѿтрѧсе грѣшна сѹща себе гл҃ѧ и недостоина прирекъ и се
ꙗко мои гл҃и не согласѹют вашим словесем понеж вы ѹбо излише принѹжаете мѧ на игѹменьс꙽тво азъ же излише ѿрицаю сѧ
елма.ж азъ ѹбо самъ хощꙋ ѹченїѧ требовати пач и ѹчити сѧ неж.ли иных поѹчати
азъ ѹбо самъ желаю ѿ инѣх обладаемъ быти паче нежели иными обладатї и начальс꙽твовати
бою же сѧ сѹда бж҃їѧ
еда како бѹдет се бг҃ѹ тако любо ꙗкож вы повѣлеваете ми волѧ г҃нѧ да бѹдетъ
ѡбаче побеженъ бывъ ѿ своего милованнаго братолюбїѧ и ѿ своего ѹсердїѧ и т꙽щивьс꙽тва едва повинѹ сѧ тѣх моленїю
и посѹли быти прошенїю их и повинѹ сѧ волѣ ихъ быти паче же рещи волѣ бж҃їи быти
и тако по сих всѣх предобныи сергїи въстенавъ изъ глѹбины срдца и всю мысль и ѹпованїе возлѡживъ къ вседержителю бг҃ѹ рече к ним во смиренїи дш҃а
ѿц҃ы и братїѧ азъ сѹпротивъ вамъ ничтож гл҃ю волѣ гсни предав꙽ши сѧ
тот꙽ бо вѣсть срдца и ѹтробы
идемъ во град къ епспꙋ
митрополитѹ же алеѯїю всеа рѹси тогда быв꙽шѹ емѹ во цр҃играде во граде ж переѧславли повелѣ быти во свое мѣсто епспѹ афонасїю велыньскомѹ
к немѹ ж прїиде прпдбьныи ѿц҃ъ нашъ сергїи поимъ с꙽ собою два старца и вшед сотвори поклоненїе пред епспом
епспъ же афонасїи видѣвъ и блсви его и въпроси имени его
ѡн же сергїи именем себѣ повѣда
афанасїи же слышавъ рад бысть
о хсе целованїе дасть емѹ
преже бо бѧше слышалъ ꙗже ѡ немъ начат꙽ки добраго подвизанїѧ его и цр҃кви возъграженїѧ и монастырю основанїѧ и всѧ бл҃гоѹгодныѧ дѣтели ꙗже къ братїи любы съ прилежанїемъ и мнѡгїѧ добрыѧ дѣтели
и побесѣдова с нимъ д҃ховно
и егда скончаста бесѣдꙋ и абїе сотвори поклоненїе пред епскпом
бл҃женыи ѿц҃ъ нашъ сергїи начат молити ст҃лѧ просѧ игѹмена да бы далъ наставника дш҃ам ихъ
прпдбныи ж афанасїи исполнь сыи ст҃аго д҃ха рече
возлюблен꙽не бг҃ъ ст҃ымъ дх҃омъ ѹсты дв҃двы рече
изведꙋ из꙽браннаго ѿ людїи моих
и паки
ибо рѹка моѧ поможет емѹ и мышца моѧ ѹкрѣпитъ и
апслъ же павелъ рече
никтож прїемлет ни ч꙽ти ни санѹ токмо возванныи ѿ бг҃а
тебе же сн҃ѹ и брате бг҃ъ возвавыи ѿ ѹтробы мт҃ре твоеѧ ꙗже и ѿ многи слышах о тебѣ
да бѹдеши ѿселе ты ѿц҃ъ и игѹменъ братїи бг҃омъ собранѣи во ѡбители ст҃ыѧ троца
прпдобномѹ же сергїю ѿрицающꙋ сѧ и недостоиньс꙽тво излагающѹ исполнь же сыи бл҃годати ст҃го дх҃а афанасїи реч к немѹ
возлюбленне всѧ стѧжалъ еси а послѹшанїѧ не имаши
ѿц҃ъ же нашъ сергїи поклѡнь сѧ и рече
ꙗко гв҃и годѣ тако и бѹди
блсвенъ г҃ь во вѣки
и всѣмъ рекшимъ аминь
абїе же ст҃ыи епспъ афанасїи повелѣ клирикомъ внити во ст҃ыи олтарь
сам же поемъ бл҃женнаго сергїѧ потщав꙽ сѧ вниде во ст҃ѹю цр҃ковь
и облече сѧ во сщ҃енныѧ ризы и поимъ блаженнаго сергїѧ повелѣ изъгл҃ати емѹ изложенїе ѡбразъ ст҃ыѧ вѣры еже есть
вѣрѹю во единого бг҃а
и по скончанїи того сергїю главѹ поклон꙽шѹ ст҃ль же знамена и крстаобразно и сотворь мл҃твѹ сановнѹю и постави его иподъдїѧкономъ таже и дїѧкономъ и соверши бж҃ественѹю литѹргїю и вкѹпѣ причастиша сѧ бжственаго тѣла и крове г҃а нашего іс҃ х҃а
наѹтрїѧ же совер꙽ши его ѵерѣиским саномъ и паки повелѣ емѹ сотворити ст҃ѹю литѹргїю и своима емѹ рѹкама принести бес꙽кровнѹю жерътвѹ
прпдбныи же ѿцъ сергїи всѧ повелѣнаѧ емꙋ со с꙽трахом и радостїю дх҃ѡвъною съверъши
епспъ же аѳанасїи ѡсобь поимъ его и правила апсльскаѧ и ѿч҃ескаѧ ѹченїѧ ꙗже сѹт на с꙽троенїе и ис꙽правленїю дш҃евномѹ и бесѣдова к немѹ гл҃ѧ
длъжно ти ес возлюбленне по апслѹ немощи немощных носити а не себѣ ѹгажати
но на согражденїе кождо ближнемꙋ да ѹгаждает
и паки к тимоѳею посылает гл҃ѧ
сїѧ предаждь вѣрным чл҃ком иже достижни бѹдꙋт и иных наѹчити
еще же
дрѹгъ дрѹгꙋ тѧжести носите и тако скончаете законъ х҃въ
сїѧ ис꙽правивъ и самъ сп҃сеши сѧ и сѹщаѧ с тобою
и сїѧ рекъ дх҃овными дар꙽ми ѹчредивъ его и о х҃е целованїе дасть емѹ и ѿпѹсти его во истинѹ игѹмена и пастꙋха и с꙽тража и врача д҃ховнѣи братїи
сице не кромѣ нрава бг҃любива быс се ниж кромѣ бжїѧ промысла се съключи сѧ
ꙗко не о себѣ игѹменьс꙽тво вѕѧ но ѿ бг҃а порꙋчено быс емѹ начальс꙽тво
не бо наскакивалъ на се ниже превосхищалъ пред нѣким ни посѹловъ сѹлилъ ѿ сего ни мъзды давалъ ꙗкож творѧт нѣцїи санолюбцы сѹще дрѹгъ пред дрꙋгом скачюще вертѧще сѧ и прехватающе не разѹмѣюще писанїѧ гл҃ющаго
ни хотѧщемꙋ ни текѹщемѹ но милѹющемѹ б҃гꙋ ѿ негоже всѧко даѧнїе бл҃го всѧкъ даръ съвершенъ свыше есть сходѧ ѿ бг҃а ѿца свѣтом
ꙗко да здѣ б҃жїѧ плъка воеводьс꙽тво врѹчено бѹдет емѹ идѣже ѹбо толико мнѡжес꙽тво инокъ аки воиньс꙽тва дх҃овныѧ храбры ѡбщемѹ всѣх влдце привести хотѧще
и понеже чстоты ради житїѧ его достоинъ быс таковыѧ бл҃годати достоинъ быс предстательс꙽твꙋ пастырь пас꙽твѣ стадꙋ словесных овецъ
и сщ҃енномꙋ монастырю началникъ ꙗви сѧ
бг҃ъ бо произведе ѹгодника своег на игꙋменьство
ѡ началѣ игꙋменства ст҃аго
пришед же прпдбныи ѿц҃ъ нашъ игꙋменъ сергіи въ свои емѹ монастыр во ѡбитель ст҃ыѧ троца
братїѧ ж ѹс꙽трѣт꙽ше его и поклон꙽ша сѧ емѹ до землѧ пред ним радостїю исполниша сѧ
ѡн꙽ же вшед въ цр҃ковъ паде лицем на земли
со слезами мл҃твꙋ творѧше к невидимомꙋ цр҃ю
възираше на иконѹ ст҃ыѧ троца
на помощъ призывааше ст҃ꙋю бдцѹ слѹжителѧ ж престолꙋ его нбсныѧ силы прдтчю и мдрыѧ апслы с сими ж началныѧ ст҃лѧ василїѧ великаго и бг҃ослова григорїѧ и златаустаго іѡ҃анна и всѧ ст҃ыѧ ихже мл҃твами просит ѿ десница вседержителѧ да бы далъ несѹмен꙽но смѣнїе ѹ престола славы стати живоначалныѧ троца и коснѹти сѧ рѹкама агньца бж҃їѧ за миръ заколенаго х҃а с҃на бж҃їѧ
и начат бл҃женыи сице къ братїи гл҃ати гсдемъ реченаѧ
подвизаите сѧ братиѧ внити ѹскыми враты
нѹжно бо ес црство нбсное и нѹжницы восхищают е
павелъ ж к꙽ галатом гл҃етъ
плѡд дх҃овныи ес любы радость миръ терпѣнїе бл҃говѣрїе кротость воздержанїе
двдъ рече
прїидѣте чада
послѹшаите мене
с꙽трахѹ гн҃ю наѹчю вы
и блгсви братїю рекъ к ним
молите братїе о мнѣ
грѹбости бо и неразѹмїѧ исполненъ есмъ
талантъ прїѧхъ вышнѧго ц҃рѧ ѡ нем꙽же и слово ѿдати ми есть ѡ пас꙽твѣ пещи сѧ словесных ѡвецъ
боꙗзни ѹс꙽трашают꙽ мѧ слово гсдемъ реченное
иже аще соблазнит единого ѿ малых сих полезно быти емѹ да бы жерновъ ослїи ѡбѧзанъ ѡ выи его и въверженъ в꙽ море
кольми паче иже многи д҃ша погрѹзит во своемъ неразѹмїи
или возмогꙋ деръзновенно гл҃ати
се азъ и дѣти ꙗже ми далъ еси г҃и
и ѹслышѹ ли сїи бж҃ес꙽твеныи глас горним и нижним пастырѧ великаго г҃а бл҃госръднѣ вѣщающа
бл҃гии рабе вѣрне вниди в радѡсть гсда своего
и сїѧ рекъ помышлѧше во ѹмѣ житїѧ великих свѣтилъ иже въ плоти живѹще и на земли агг҃льскїи пожиша рекѹ антонїѧ великаго и великаго еѵфимїѧ савѹ осщ҃еннаго пахомїѧ агг҃ловиднаго феѡдосїѧ ѡбьщежителѧ и прочих
сихъ житїю и нъравом ѹдивлѧѧ сѧ бл҃женныи како плотѧни сѹще бес꙽плотныѧ враги победиша аг҃глом сожители быша дїѧволꙋ с꙽трашнїи
имже цр҃и и чл҃цы ѹдивльше сѧ к ним приристахꙋ
болѧщеи различными недꙋги исцѣлевахꙋ
и в бѣдах теплїи избавители и ѿ см҃рти скорїи застꙋпницы на пѹтех и на мори нетрꙋднїи шес꙽твеници недостатс꙽твꙋющим обилнїи предстатели нищим кормители в꙽довам и сиротам неистощаемое съкровище по бжственомꙋ апслꙋ
аки ничтож имꙋще все содержаще
сих житїѧ на срдцы бл҃женныи молѧше сѧ ко ст҃еи троцы да бы не возвратно шес꙽твовати по стопам сихъ прпдбных ѿц҃ъ
бжственꙋю на всѧкъ д҃нь слꙋжаше литоргїю
ѹтренѧѧ же и вечернѧѧ мл҃твы нетрѹдно славословѧше и ѡ смиренїи всего мира и ѡ бл҃гостоѧнїи ст҃ых цр҃квїи и о православных цр҃ѣхъ и кнѧѕех и о всѣх православных хрстїѧнехъ
г҃ла къ братїѧмъ
подвигъ немалъ длъжно ны есть подвизати сѧ на невидимаго врага
се бо аки левъ рыкаѧ ходитъ ища когождо хотѧ поглотити
мала ж нѣкаѧ словесы гл҃аше наказаѧ братїю
мнѡжаишаѧ же паче дѣлесы самъ образ бываше братїи
кто достигнет по истине исповѣдати добродѣтел꙽наго житїѧ его бл҃годати цвѣтѹщи въ дш҃и его
бол꙽ми воѡрѹжаше сѧ на сопротивныѧ силы силою возмогаем ст҃ыѧ троца
многаж꙽ды же дїѧволъ хотѧ ѹстрашити его ѡвогда же змїѧми претварѧше сѧ
и очивѣсть или в꙽ кѣлїи или егда в лѣсѣ бл҃женныи дровца собираше на потребѹ манастырьскѹю внезаапѹ врагъ мнѡгоѡбразною злою покѹшаше сѧ поне мысль емѹ совратити ѿ мл҃твы и ѿ добродѣтелных трѹдовъ его
бг҃оносныи ж ѿц҃ъ нашъ сергїе всѧ непрїѧзненаѧ его мечтанїѧ и козни аки дымъ раз꙽ганѧѧ и аки паѹчинѹ претерзаше силою крстною воѡрѹжаемъ еѵагльское слово на срдце полагаѧ гсдемъ реченнаѧ
се дахъ вамъ власть настѹпати на змїѧ и на скорпїѧ и на всю силѹ вражїю
въ начало же игѹменьс꙽тва его бѣаше братїѧ числом два на десѧте мних кромѣ самого игѹмена третїѧго на десѧт
се же число двое.на.десѧтное обрѣтшее сѧ в них
сице живѧхѹ тогда и по два лѣта и по три
ни.же болѣ сего ѹмножаше сѧ ни.же мен꙽ши сего ѹмалѧхѹ сѧ
и аще ли когда единъ ѿ них или ѹмрет или изыдет ѿ обители то паки дрѹгїи на его мѣсто брат прибѹдет да не число истощимо ѡбрѧщет сѧ
но единаче во едином числѣ двои.на.десѧтнем бѧхѹ пребывающе ꙗко нѣкоторым ѿ сего гл҃ати
что ѹбо бѹдет се
или повсегда двѣма на десѧт мнихом быти в꙽ мѣсте семъ по числѹ в҃і апслъ ꙗкоже есть писано призва г҃ь ѹчн҃ки своѧ и изъбра ѿ них в҃і ꙗж и апслы нареч или пѡ числѹ двою на десѧть кѡлѣнъ иил҃евъ или бѹдетъ по числѹ в҃і источникъ водъ или по числѹ изъбранныхъ каменїи драгихъ в҃і быв꙽шихъ на ризах архїереискихъ по чинѹ аароню
и сице имъ пребывающем дондеж прїиде к ним симонъ ар꙽химан꙽дрит смоленьскїи
и тои разрѹшит число двое.на.десѧтное
и ѿтолѣ братїѧ мнѡжахѹ сѧ ѿ того дн҃и болѣ
и ѹже числѧхѹ сѧ множаишим числомъ паче нежели двое.на.десѧтным
елма.ж ѡ реченѣм симонѣ въ малѣ помѧнѹхом и не леню сѧ паки повѣдати ѡ немъ прос꙽траннѣе егоже памѧть не ѹтаи сѧ и бесѣда ꙗже о нем ꙗвѣ его творит
и добродѣтели его мало пошедше напреди ꙗвьс꙽твѹют сѧ
съ ѹбо дивныи мѹжъ симонъ бѧше архиманъдрит старѣишїи славныи нарочитыи паче ж рещи добродѣтелныи живыи во граде смоленьскѣ
и ѿтѹдꙋ слышавъ ꙗж ѡ житїи прпдбнаго ѿц҃а нашего сергїѧ и раж꙽жег꙽ сѧ дш҃ею и срдцемъ ѡставлѧет ар꙽химандритїю ѡставлѧет чсть и славꙋ ѡставлѧет славныи град смоленескъ
въкѹпе же с ним оставлѧет ѿч҃ес꙽тво и дрꙋги ѹжикы ближникы и всѧ знаемыѧ и сер꙽доболѧ
и вос꙽прїемлет смиренїѧ образ и произволѧт с꙽транничес꙽твовати
и ѿтѹдꙋ воз꙽движе сѧ ѿ таковыѧ ѿ далнѧѧ с꙽траны землѧ ѿ смолен꙽ска в꙽ московьскыѧ предѣлы еже есть в радѡнѣжь
прїиде в꙽ монастырь къ прпдбномꙋ ѿц҃ꙋ нашемꙋ игꙋменꙋ сергїю
и со мнѡземъ смиренїем молѧше его да бы его прїѧлъ жити ѹ него под крѣпкою рꙋкою его въ повинованїи и в послѹшанїи
еще же и имѣнїе принесъ с꙽ собою и предасть то игѹменꙋ на с꙽троенїе монастырю
прпдбныи же сергїи прїѧтъ его с радостїю
симон꙽ же по мнѡго лѣт поживе в꙽ покоренїи и в꙽ послꙋшанїи паче же въ с꙽транничес꙽тве и во смиренїи
и всѣми добродѣтельми исполненъ
и въ старости добре престави сѧ къ бг҃ѹ
игѹмен꙽ же сергїи проводи его до грѡба и съ братїѧми погребе ег чстно
и тако бысть вѣчнаѧ емꙋ памѧть
ѡ іѡ҃анне сн҃е стефановѣ
стефан же присныи брат сергїевъ прїиде ѿ града ѿ мос꙽квы ведыи съ собою сн҃а своего именем іѡ҃анна меншаго
и въшед въ цр҃ковь имъ за рѹкѹ деснѹю сн҃а своего предасть его игѹменѹ сергїю велѧ его пос꙽трищи во иноческїи ѡбразъ
игѹмен꙽ же сергїи пос꙽триже его
и нарече имѧ емѹ во мнишеском чинѹ феѡдоръ
старцы ж видѣв꙽ше ѹдивиша сѧ вѣре стефановѣ ꙗко тако не пощадѣ сн҃а своего ѡтрочати сѹща но изъ младеньс꙽тва предасть его бг҃ѹ ꙗкож древле авраам не пощадѣ сн҃а своего ісаака
феѡдоръ же ѿ млад ноготъ воспитанъ бысть в пос꙽тничес꙽твѣ и во всем бл҃гочстїи и чстотѣ ꙗкоже наѹчи сѧ ѿ своегѡ дѧди всѣми доброизволенїи мнишескими исполненъ и ѹкрашенъ донде.ж постиже возрастом в꙽ мѣрѹ мѹжа совершена
нѣцыи же рѣша ꙗко десѧти лѣтъ пос꙽триженъ быс і инїи же двою на десѧт лѣтъ
прочаѧ же его дѣѧнїѧ индѣ напишѹт сѧ ꙗко ѹбо иного времени подобно требѹюща слово
нам꙽ же на предлежащее слово воз꙽вратити сѧ да не прекращенїе нн҃ѣшьнеи повѣсти внесем
мнѡѕи же ѹбо ѿ различных градовъ и ѿ странъ пришедше к немѹ и живѧхꙋ с ним их꙽же имена въ книгах животных
и тако по малꙋ манастыр рас꙽прос꙽транѧше сѧ братїѧм ѹмнѡжающим꙽ сѧ кѣлїѧм зиждемымъ
прпдбныи же сергїи видѧ братїю ѹмножающꙋ сѧ ѹмнѡжаше и тои трꙋды к трꙋдом образъ бываѧ стадꙋ своемѹ ꙗко рече апслъ петръ
пасете стадо сѹщее в꙽ васъ не нѹжею но волею не ꙗко ѡбладающе братїею но ѡбразъ бывающе стадꙋ
и паки писано есть въ книгах ѿч҃ескихъ рек꙽ше в꙽ патерице
сшедше сѧ ст҃їи ѿцы прорчес꙽твовахѹ ѡ послѣднем родꙋ и рѣша ꙗко послѣднїи рѡд бѹдет слабъ
сергїѧ сего ж бг҃ь ѹкрѣпи себѣ в꙽ послѣднемъ родѹ ꙗко единъ ѿ древних ст҃ыхъ ѿц҃ъ
бг҃ъ ѹс꙽трои его трꙋдодѣлника инокъ множс꙽твꙋ наставника мнѡжаищеи братии игꙋмен и вожа
и паки ѿкѹдꙋ кто начаал сѧ сего
еж бо мѣсто то было прежде лѣсъ чаща пѹстыни идѣже живѧхѹ заицы лисицы волцы иногда ж и медьвѣди посѣщахѹ дрѹгоици же и бѣси ѡбрѣтахѹ сѧ тѹда же н҃нѣ цр҃ковь поставлена быс и монастырь великъ возъграженъ быс и инокъ мнѡжес꙽тво совокѹпи сѧ и славословїе и въ цр҃кви и в кѣлїѧхъ и мл҃тва непрестающїѧ к б҃гѹ
всемꙋ же томѹ начало и вина прпдбныи ѿц҃ъ нашъ сергїи
и ѹвѣдаите ꙗко ѹдиви г҃ь прпдбнаго своего
а ѿнележе поставленъ быс въ игѹменьс꙽тво по всѧ дн҃и ст҃аѧ литоргїѧ бываше
просфиры же самъ печаше
преж бо п꙽шеницѹ толчаше и мелѧше и мѹкѹ сѣѧше и тѣсто мѣсѧше и квасѧше
ти тако испекши просфѵры слꙋжаше бг҃ѹ ѿ своих праведных трѹдовъ
иномѹ не дааше никомѹ аще и ѕело хотѧхѹ мнѡѕи ѿ братїѧ пещи просѳиры
но прпдбьныи тщаше с быти ѹчитель и дѣлатель
и кѹтїю самъ варѧше и свѣчи скаше и каноны творѧше
прпдбныи же ѿц҃ъ нашъ игꙋменъ сергїи аще и прїѧлъ игѹменьс꙽тво старѣишиньс꙽тва но ѡбаче не измѣни правила своего чернеческаго на памѧти имѣѧ рекшаго
иже кто в вас хощет быти старѣиши да бѹди всѣх мен꙽ши и всѣм слꙋга
на то ѹченїе сп҃сово в꙽зираше смирѧше себе и мен꙽ши всѣх творѧше сѧ и собою образ всѣм творѧ и на дѣло преж всѣх исходѧ и на цр҃ковное пѣнїе преже всѣх обрѣташе с и никако.же на стенѹ вос꙽клонѧꙗ сѧ
и ѿтолѣ ѹцвѣтѧше мѣсто то и множахѹ сѧ братїѧ
ѡбычаи же в началѡ игѹменьс꙽тва своего сицевъ имѣѧше еже всѧкомѹ приходѧщемѹ к немѹ и хотѧщемѹ быти мнихѹ и желающемꙋ ѡстрищи сѧ не ѿрѣваше ѹбо никогож ни стара ни ѹна ни богата ни ѹбога но всѣхъ прїимаше со ѹсръдїемъ и с радостїю
но не тѹ абїе пос꙽тризаше его но преже повелѣваше емѹ ѡблещи сѧ въ свитꙋ долгѹ еже ѿ сѹкна черна и в неи преходити съ братїѧми времѧ доволно дондеже извыкнѧше весь ѹс꙽трои монастырьскии
таче по сихъ ѡблачашеть и въ мнишесъкѹю ѡдежѹ аки во всѣх слѹжбахъ искѹшена и ѡс꙽тригъ ѡблачитъ и в꙽ манатїю и клобꙋкъ
а егда бѹдѧше съвершенъ чернецъ житїем чистым искѹсенъ сыи и таковаго сподоблѧет прїѧти ст҃ѹю схимѹ
ельма.же ѹбо по еже в началѣ игѹменьс꙽тва его внегда прпдбномꙋ сергїю просїѧти въ мѣсте своем в꙽ манастыре зовомѣм иже в радонежѣ внегда имени его ѡбносимꙋ быти всюдꙋ по с꙽транамъ же и градом вѣсть бо добродѣтель ꙗвлена сотворити стѧжавшаго ю не мен꙽ши паче нежели свѣща носѧщаго ю тогда мнѡѕи ѿ хсолюбецъ любве ради бжїѧ издалеча прихожахꙋ к немꙋ
и житїѧ сꙋетѹ оставлѧюще и под бл҃гїи ꙗремъ г҃нь своѧ выѧ подлагахꙋ
понеже повсегда томѹ ѹчн҃цы прилагахѹ сѧ
призывахѹ бо еже ѡного бл҃годатеи источницы добродѣтелныѧ дш҃а ꙗк еленѧ словесныѧ желающе воды д҃хов꙽ныѧ
имѣѧше же обычаи бл҃женныи сице исперва еже по павечерницѣ поздѡ и долго вечера аки сѹщꙋ глꙋбоко нощїю паче же в꙽ темныѧ и долгиѧ нощи сотворивъ мл҃твꙋ в кѣлїи своеи и по молитвѣ исхожаше ис кѣлїѧ своеѧ еж ѡбходити емѹ всѧ кѣлїѧ мниховы
имѣѧ попеченїе о братїи своеи не ток꙽мо телесы ихъ промышлѧше но и ѡ д҃шах ихъ печаше сѧ ѹвѣдати хотѧ коегождо житїе ихъ или желанїе къ бг҃ꙋ
и аще кого ѹслышаше или мл҃твꙋ творѧща или поклоны кладꙋща или рѹкодѣлїе свое съ безмолвїемъ и съ мл҃твою творѧща или ст҃ыѧ книги почитающа или о гресѣх своих плачюща сѧ и сѣтꙋюща о сих ѹбо радоваше сѧ и бг҃а бл҃годарѧше
и за них бг҃а молѧше да бы до конца съвершили доброе свое предложенїе
претерпѣвыи бо рече до конца тои сп҃сет сѧ
егда же ли кого слышаше бесѣдѹюща два или трїе съшедше сѧ вкѹпѣ или смѣхи тъкꙋща ѡ семъ ѹбо негодоваше
и ѕело не терпѧ таковыѧ вѣщи рѹкою своею ѹдарѧше въ двери
или во ѡкон꙽цѣ потол꙽кавъ ѿхожаше симъ образом наз꙽наменавъ тѣмъ свое к ним прихоженїе и посѣщенїе
и несвѣдомымъ накиновенїем праз꙽дныѧ бесѣды их разорѧше
таче наѹтрїѧ в настоѧщїи дн҃ь призываше к себѣ
и не тѹ абїе скоро запрещаше имъ и не съ ꙗростїю ѡбличаше ѧ и наказаше ѧ но ꙗко издалеча с тихостию и кротостїю аки притчами наводѧ гл҃аше имъ хотѧ ѹвѣдати тщанїе и ѹсердїе ихъ еже къ б҃гѹ
и аще бѹдѧше братъ покорливъ и смирен и теплъ на вѣрꙋ и на любов б҃жїю то въскорѣ ѹпознавъ свою винꙋ со смиренїем падъ поклонѧше сѧ емꙋ прощенїѧ прїѧти просѧ ѿ него
аще ли паки бѹдѧше брат непокорливъ ѡмраченїем бесовьским срдце покровено имѣѧ стоѧше мнѧ ꙗко не о нем гл҃етъ самъ чстъ сѧ творѧ дондеж прпдбныи съ длъготерпѣнїем обличаше его по реченному
покажет мѧ праведникъ млстїю своею ѡбличит мѧ
а не.покорливаго брата епитемїею ѡблагаше аки не познав꙽шаг на себѣ своеѧ вины еж не п꙽щевати вины о гресѣх
и сице того еже ко ис꙽правленїю ѹтвердивъ ѿпꙋсташе ѧ
и тако всѣх ѹчаше еже прилѣжно молити сѧ къ бг҃ѹ и не бесѣдовати ни с кѣм꙽же по павечернеи мл҃тве и не преходити комѹждо ѿ своеѧ кѣлїѧ без великыѧ нѹжныѧ потребныѧ вещи по чюжим кѣлїѧмъ но во своеи кѣлїи комꙋждо в таинѣ молити б҃га на единѣ и свое рѹкодѣлїе ꙗкоже рѹка его может дѣлати по силѣ по всѧ дн҃и псалмы двдовы прсно во ѹстѣх своих повсегда имꙋще
ѡ изоѡбилованїи потребных
понеже ѹбо исперва егда начинаше сѧ с꙽троити мѣсто то тогда многи недостаткы бывахѹ
лишенїе всѣх потребных послѣднѧго ради нестѧжанїѧ и конечнѧѧ дѣлѧ пѹстоты еже не имѣти имъ ниѿкѹдꙋ.же всѧкого ѹтѣшенїѧ но и прочїѧ всѧкїѧ нѹжныѧ потребы
ѿкѹдꙋ бо имѣти хотѧхѹ кое любо потребованїе
елма.ж пѹсто бѧше мѣсто то и не бѣ тогда окрстъ мѣста того ни селъ близ ни дворовъ
по мнѡга ж времена и пѹти прос꙽тран꙽наго не бѧше к мѣстѹ томꙋ но нѣкоею ѹзскою и прискоръбною тѣсною стезею аки беспѹтїем нѹжахѹ сѧ приходити к ним
великїи ж и широкїи пѹть вселюдскїи ѿдалече не приближаѧ сѧ мѣста того ведѧше сѧ
ѡкрстъ же манастырѧ того все пѹсто
со всѧ с꙽траны лѣсове
всюдꙋ пѹстынѧ
пѹстыни в рѣснотѹ нарицаше сѧ
и сице жив꙽шимъ имъ дон꙽деже исполниша сѧ д҃нїе лѣт ꙗко мню множае пѧти на десѧти
паки же по дн҃ехъ не.п꙽щѹю ꙗко во д҃нех кнѧженїѧ кнѧѕѧ великого івана сн҃а иванѧ брата же симеѡнѧ тогда начаша приходити хрстїѧне и обходити с꙽квоѕѣ всѧ лѣсы ѡны
и возлюбиша жити тѹ
и мнѡжес꙽тво людїи восхотѣв꙽ше начаша со ѡба.полы мѣста того садити сѧ
и начаша сѣщи лѣсы ѡны ꙗко никомѹже возбранѧющѹ имъ
и сотвориша себѣ различныѧ мнѡгиѧ почин꙽цы
преждереченнѹю исказиша пꙋстыню
не пощадѣша
и сотвориша пꙋстыню ꙗко полѧ чиста мнѡга ꙗкож и н҃нѣ нами зрима сѹть
и составиша села и дворы мнѡги
и насѣѧша села и сотвориша плѡд житенъ и ѹмножиша сѧ ѕелѡ
и начаша посѣщати и ѹчащати в꙽ манастырь приносѧще мнѡгоѡбразнаѧ и мнѡгоразличнаѧ потребованїѧ имже нѣсть числа
но мы до здѣ сїю рѣчь оставльше а на предреченнѹю бесѣдꙋ обратим꙽ сѧ еже ѿ начат꙽ка слова начах повѣдовати ѡ всѧцѣи хѹдости и ѡ недостатъцѣхъ нꙋжныхъ потребъ без них꙽же не мощно ѡбрѣсти сѧ
егда исперва начинаше сѧ создавати сѧ мѣсто то егда не.мнѡжаишим братїѧмъ живꙋщимъ в немъ егда немнѡѕи бѧхѹ приходѧщеи и приносѧщеи тогда на часте скѹдости бывахѹ потребныхъ ꙗко мнѡгажды наѹтрїѧ и хлѣбѹ не ѡбрѣсти сѧ
да кто может и сказати недостат꙽кы быв꙽шаѧ прпдбномѹ ѿц҃ѹ нашемѹ сергїю
исперва егда начинаше сѧ с꙽троити сѧ мѣсто то ѡвогда ѹбо не достало хлѣба и мѹки и пшеницы и всѧкогѡ жита
иногда ж не достало масла и соли и всѧкого ꙗстїѧ брашен꙽наго
овогда ж не достало вина имже обѣднѧ слꙋжити и фемїѧнѹ имже кадити
иногда же не достало воскѹ имже свѣщи скати
и поꙗхꙋ в нощи заѹтренюю
не имꙋщи свѣщъ но токмо лѹчиною березевою или сосновою свѣтѧхѹ себѣ
и тѣмъ нѹжахѹ сѧ канонархати или по книгам чести и сице совершахꙋ нощныѧ слꙋжбы своѧ
прпдбныи же сергїи всѧкѹ нꙋжꙋ ѡнѹ и теснотѹ и всѧкꙋ скꙋдость и недостаткы терпѧше со бл҃годаренїем ожидаѧ ѿ б҃га богатыѧ млсти
и слꙋчи сѧ во иное времѧ сицево искꙋшенїе
Понеж со искѹшенїемъ бывает и млсть бж҃їѧ
нѣкогда не достало быс хлѣба и соли ѹ игѹмена
но и во всем манастыри быс ѡскѹдѣнїе всѣх брашенъ
бѧше ж заповѣд прпдбнаго игѹмена къ всѣм братїѧмъ сицева
аще когда съключит сѧ таковое искѹшенїе или хлѣба не достанет или бѹдет оскѹдѣнїе всѧкого брашна то не исходити того ради из манастырѧ в꙽ весь нѣкѹю или в село и не просити ѹ мирѧн потребных телесных но сѣдѣти терпѣливе в꙽ манастырѣ и просити и ѡжидати млсти ѿ бг҃а
да ꙗкоже братїѧмъ велѧше и заповѣдаше сице пач и самъ сїѧ же творѧше и терпѧше и пребыс три дн҃и или четыре не ꙗдꙋщи ничтоже
минѹв꙽шим꙽ же тремъ д҃нем а четвертомꙋ наставлѧющꙋ и свитающꙋ взем секирѹ прїиде ко единомѹ ѿ старецъ живѹщемꙋ в꙽ манастыри его емѹже имѧ данилъ и рече емѹ
слышах старче ꙗко хощеши сѣни создати пред кѣлїею си
и азъ того ради прїидох да рѹцѣ мои не праз꙽днѹета и созиждѹ ѧ тебѣ
ѿвѣща данилъ и рече емѹ
еи ѕѣло хощѹ и имамъ из давна таковаѧ приготованїѧ но ѡжидаю древодѣли ѿ села
тебѣ чинити бою сѧ егда како великѹ м꙽здѹ возмеши ѿ мене
рече же емѹ сергїи
азъ не ѕело велика возданїѧ требѹю ѿ тебе
но имаши ли гнилыѧ хлѣбы
ѕело бо хѡтѣнїемъ восхотѣ ми сѧ ꙗсти таковыѧ хлѣбы
иного же болѣ сего ничтоже не требѹю ни прошѹ ѿ тебе мьз꙽довозданїѧ
ѹ мене бо николиже ѡбрѣтают сѧ таковїи хлѣби
а не гл҃и старче еже ѡжидати тебѣ иного древодѣли мимо мене
и кто есть тебѣ инъ сице древодѣль ꙗкоже азъ
старецъ ж данилъ изнесе емѹ решето хлѣбовъ гнилых с꙽крилевъ гл҃ѧ
аще сицевыѧ восхотѣ сѧ тебѣ вещи тои и се со тщанїемъ воздаю ти
болѣ же сего не имам
ѿвѣща сергїи
до сыти ми есть и се
и довлѣет꙽ ми сїе преизлише
но ѡбаче снабди ѧ до девѧтаго часа
азъ бо преже рѹцѣ мои не поработасте и преж трꙋда мъзды не прїемлю
и то рекъ препоꙗса чресла своѧ крѣпко и нача дѣлати и тесати ѿ ѹтра до вечера
и дъскы всѧ истеса
такѡж и стол꙽бы издол꙽бе и поставль
бг҃ѹ помагающꙋ емꙋ сѣни согради до вечера и совръши ѧ
поздѣ же сѹщи ꙗко в꙽ вечернюю годинꙋ данилъ старецъ паки изнесе емѹ решето хлѣбовъ ѹреченных цена мзды его еже рѹцѣ его поработаста
сергїи ж прїимъ сїѧ и предложи ѧ пред собою
и сотворь мл҃твѹ блгсви ѧ
и нача ꙗсти с водою токмо
а не бѣ варива ни соли ни влаги
и обое совокꙋпѧ и ѡбѣд и вечерю ꙗдѧше
и нѣкоторым ѿ братїѧ видѧше сѧ ѿ ѹстъ его ꙗко дымъ малъ исходѧщъ егда таковыѧ ꙗдѧше хлѣбы
и тогда дрѹгъ дрѹгꙋ преклонше сѧ г҃лхѹ
воле братїе колико ес терпѣнїе мѹжа сего и воздержанїе его
ꙗко пребыс четыре дн҃и ничтож не ꙗдыи и на четвертыи сꙋщѹ поздѣ гнилым хлѣбом алкотѹ свою ѹтѣшаше и ѹставлѧше
и то же не даром хлѣбъ гнилыи но драгою цѣною прекѹпивъ ꙗдѧше
нѣкоторыи ж ѿ мних и поропта единъ брат тогда на сергїѧ
не ꙗдоша бо и по два дн҃и
и оскор꙽биша сѧ не имѹще чтѡ в꙽кѹсити
и прїидоша к немѹ и предъ ним поимы и поносы творѧхѹ гл҃юще
плѣсневїи хлѣби
еще ли намъ в꙽ миръ не исходити просити хлѣба
се ѹбо на тя смотрихом ꙗкоже ѹчил ны еси
и се тебе слѹшающе нн҃ѣ ѹже ищезаем ѿ глада
того ради ѹтро рано изыдем ѿ мѣста сего камо кождо потребных ради
да не паки возъвратим꙽ сѧ сѣмо ѹже не могѹще к томѹ терпѣти бываемых недостат꙽ковъ и скѹдости здѣ
не вси же пороптахѹ но нѣкоторыи брат единъ ѿ них егоже ради и всю братїю созва
видѣ бо ѧ ослабѣв꙽ша и ѡскорбив꙽ших꙽ сѧ прпдбныи сергїи малодш҃їе ихъ своим длъготерпѣнїем и кроткым обычаем и тихостїю ис꙽правити хотѧ
ѹчаше ѧ ѿ ст҃ых писанїи ѿ вет꙽хаго и новаго завѣта гл҃ѧ
въскѹю прискоръбни есте братїе
въскѹю смѹщаете сѧ
ѹповаите на бг҃а
писано бо есть
возрите на первыѧ роды и видите
кто ѹпова на бг҃а постыдѣ сѧ когда
или кто вѣрова гв҃и и посрамленъ быс
или кто пребывъ въ с꙽трасѣ его ѡставленъ бысть
или кто призвавыи его и не ѹслышан и презрѣн быс ѿ него
г҃летъ бо г҃ь
не азъ ли есмь податель пищам и житныѧ плоды износѧ и житница наполнѧѧ и кормитель всемꙋ мирꙋ и питатель вселенныѧ даѧи пищѹ всѧкои плоти даꙗи пищꙋ имъ во бл҃го времѧ ѿверзаѧ рѹкꙋ свою насыщаѧ всѧко животно бл҃говоленїѧ
и въ еѵаглїи г҃ь рече
ищете и просите преже црствїѧ бж҃їѧ и правды его и сїѧ всѧ приложат сѧ вамъ
возрите на птица нбсныѧ ꙗко ни сѣют ни жнѹт ни з꙽бирают в꙽ житница но ѿц҃ъ нбсныи кормитъ ѧ
не паче ли васъ маловѣрїи
терпѣти ѹбо
терпѣнїѧ бѡ потреба есть
въ терпѣнїи вашем стѧжите дш҃а ваша
претерпѣвыи бо до конца і сп҃сет сѧ
и вы нн҃ѣ глада ради ѡскорбисте сѧ еже на мало времѧ на искѹшенїе вамъ съключающе сѧ
но аще претерпите с вѣрою и со бл҃годаренїем то на ползѹ вамъ бѹдет искѹшенїе то и на болшїи прибытокъ ѡбрѧщет сѧ
понеже блгдть б҃жїѧ всѣм бываетъ не безъ искѹшенїѧ ꙗкож в лѣс꙽твицы рече сѧ
безъ искѹса злато не съвершает сѧ
по скорби же радости начаем сѧ
послѣдꙋет꙽ бо скоръбным радос꙽тнаѧ
вечеръ бо рече водворит сѧ плачь а заѹтра радость
и вы ѹбо н҃нѣ оскѹдѣнїе хлѣба имате и недостатокъ всѧкого брашна днес имате а заѹтра ѹмноженїе брашенъ всѣх потребных и всѧкого ѡбилїѧ ꙗстьѧ и питїѧ насладите сѧ
тако бо вѣрѹю ꙗко не оставит бг҃ъ мѣста сего и живꙋщих в нем
и еще семѹ гл҃ющꙋ и се нѣцїи внезаапѹ потолкаша во врата
вратар꙽ же скоро приникнѹвъ скважнею и видѣ ꙗко принесено быс множс꙽тво брашенъ потребных
и ѿ радости и вратъ не ѿверзе
бѣ бо приалченъ
и обрати сѧ
съ тщанїем скоро рища притече къ прпдбномѹ сергїю повѣдаемѹ и гл҃ѧ
ѿч҃е бл҃гослови и принесшаѧ хлѣбы
ꙗко мл҃твами твоими обрѣте сѧ множес꙽тво брашенъ потребных
и се предстоѧт при вратѣх
прпдбныи же повелѣ гл҃ѧ
скоро ѿверзите врата ꙗко да внидѹт внѹтрь
и семѹ быв꙽шѹ видѣша привезеное в꙽ манастырь брашно на колесницѣ и во вретищи
и прославиша бг҃а давъшаго имъ таковѹю пищѹ и вечерю стран꙽нѹ готовѹ сѹщѹ на земли ꙗк да накормит ѧ и дш҃а алчющаѧ насытит препитати ѧ въ дн҃ь глада
прпдбныи ж сергїи повелѣ мнихом си призвати на ꙗдь привез꙽ших ꙗдь прирекъ имъ сице
вы сами алъчни сѹще насытите сытых до сытости
накормите кормѧщих васъ
напитаите питающих вы и ѹчредите и почтите
дѡстоини бо сѹть ѹчреженїѧ и почитанїѧ
и самъ не преж в꙽кѹси принесенаго емѹ готоваго брашна аще и ѕело алъченъ сыи но преж повелѣ бити в꙽ било і вниде съ братїѧми въ цр҃ковь пѣт молебенъ и велико бл҃годаренїе и бл҃гохваленїе в꙽сылаше къ бг҃ѹ не оставлѧющемꙋ на длъѕѣ рабъ своихъ терпѧщих его ради
и исшед изъ цр҃кви сѣде съ братїѧми на трапезѣ
пред ними же и предложени быша хлѣби оны новопринесеныѧ и новопеченыѧ
прпдбныи же въставъ сотвори мл҃твѹ и бл҃гослови и преломль и разделивъ вдасть чрънцем своимъ
и ꙗдоша вси и насытиша сѧ и прославиша бг҃а тако напитав꙽шаго ѧ
бѧхѹ же хлѣби ѡны тепли сѹще и мѧк꙽цы ꙗко ѡбычаи ес новепеченым быти
сладость ж в꙽кѹшенїѧ ихъ с꙽транна нѣкако и незнаема ꙗвлѧше сѧ и ꙗко медвеною нѣкоею сладостїю исполнены ѹподоблены и преѹдобрены и ꙗко с маслом сѣмѧнным ѹстроени сѹще и преѹхищрени
и ꙗко нѣкотораѧ в них зелїѧ рас꙽творенна бл҃гоѹхана
сладость пос꙽тнѹю ꙗко мнѣти и ѿ сего имѣти ꙗвлѧюще
и ꙗкож древле іил҃ьтѧном нѣкогда в꙽ пѹстыни манна ѿ бг҃а посылаема бѧше о нихже рече дв҃дъ проркъ
и ѡдожди имъ маннѹ ꙗсти
и хлѣбъ небсныи дасть имъ
хлѣбъ агг҃льскїи ꙗде чл҃къ
брашно посла имъ до ѡбилїѧ
и ꙗдоша и насытиша сѧ ѕелѡ
и ꙗко не.дѣланнаѧ в рѣснотꙋ пища познаваше сѧ засылаема
и се показа бг҃ъ прпдбномꙋ сергїю плод терпѣнїѧ и воздержанїѧ его еже претерпѣ по четыре дн҃и
пос꙽трада алъча и жажда поеликѹ съ гладом борѧ сѧ терпѧше бг҃а ради
ꙗкоже рече проркъ дв҃дъ
терпѣнїе ѹбогих не погибнетъ до конца
трѹды плод своих снѣси
блаженъ еси
добро тебѣ бѹдет
за хлѣбы ѡны гнилыѧ таковое слад꙽кое бг҃ъ засылаше емѹ брашно
в꙽ мѣсто гнилых не гнилыѧ но новопеченыѧ сладкїѧ бл҃гоѹханныѧ
въ тлѣнных мѣсто нетлѣнныѧ земных бл҃гъ наслаженїе
и то же точїю еще в꙽ настоѧщем вѣцѣ а в꙽ бѹдꙋщем вѣце въ земных мѣсто нбснаѧ во временных мѣсто вѣчных бл҃гъ наслаженїе
ꙗкоже рече апслъ
ихже око не видѣ и ѹхо не слыша и на срдце чл҃кѹ не възыде ꙗже ѹготова б҃гъ любѧщим его и хранѧщим заповѣди его
не точїю сергїю единомѹ но и всѧкомꙋ иже ѿ всеѧ дш҃а возлюбив꙽шемꙋ бг҃а и творѧщемꙋ волю его и хранѧщим заповѣди его возданїе мнѡго
ꙗдѹщимъ ж имъ рече прпдбныи
гдѣ есть ѡн꙽сица брат иже преже роп꙽ща рече
плѣснѣвїи хлѣби
да видит нн҃ѣ и да разѹмѣет во истинѹ ꙗко не сѹть плѣсневи но и ѕело сладцы и мѧк꙽цы
а не ли помѧнѹ прорка гл҃юща
зане пепелъ ꙗко хлѣб ꙗдѧх и питїе мое с꙽ плачемъ рас꙽творѧх
потом же в꙽зысканїю бывшꙋ чїи сѹть хлѣбы и гдѣ есть принесеныѧ и кто ес пославыи и съзирахѹ сѧ промежи собою истѧзающе сѧ и совос꙽прошающе сѧ мниси
и никто.ж ѹдобь можаше извѣсто ѹразѹмѣти бываемаго дондеж прпдбныи вопросї ѧ гл҃ѧ
не рѣхъ ли вамъ
призовете ѧ ꙗсти и прїпровадив꙽шаѧ намъ хлѣбы ѡны
то гдѣ сѹть нн҃ѣ
како не ѡбрѣтоша сѧ в началѣ ꙗдꙋща с нами
ѡни же рѣша
мы ѹбо по словеси твоемѹ звахом ѧ и ѡ хлѣбех вопросихом ꙗ г҃люще
чїи сѹть хлѣби ꙗже сѣмо послаша сѧ с вами
посланїи же рѣша
онъсица хрстолюбецъ богат ѕело живыи въ далнихъ с꙽транах посла на имѧ сергїево се иже с нимъ живѹщими братїѧми
паки же мниси по повелѣнїю сергїевꙋ на ѡбѣд позваша ѧ
ѡни же не рачиша но тщахѹ сѧ и нам ошес꙽твїе сотворити
и тако изыдоша ѿ очїю их
се же быс дивно ꙗко тогда мниси не ѹвѣдаша ни разѹмѣша кто есть привезыи хлѣбы ѡни кто ли есть пославыи ѧ
токмо пришед꙽ше къ игꙋменѹ дивлѧхѹ сѧ гл҃юще
ѡч҃е како п꙽шеничнїи хлѣбї и с маслом и съ зелїемъ ѹтворени сѹть тепли а не ѿ близ привезени сꙋще
на дрꙋгїи же дн҃ь такожде мнѡжес꙽тво потребных привезено бысть въ манастырь и ꙗстїѧ и питїѧ
паки же на третїи дн҃ь ѿ иноѧ с꙽траны по томѹж ѡбразѹ привезено бысть ꙗкож преди сказахомъ
игѹмен꙽ же сергїи сїѧ видѣвъ и слышав꙽ со всѣми братїѧми прослави бг҃а гл҃ѧ
видите ли братїе како ти промышленикъ всѣх бг҃ъ не оставитъ мѣста сего ниже ѡставлѧет рабъ своих соиночьс꙽твꙋющих живѹщих на мѣсте семъ работающихъ емѹ дн҃ь и нощъ и терпѧщих с вѣрою и со блг҃одаренїемъ
поминаше же братїѧм старецъ ѡно слово еже ѿ павла апсла реченное
имѹще пищѹ и одеждѹ сими доволни бѹдем
а ничим.же пещи сѧ неполезными но паче ѹповати и възирати къ бг҃ѹ могѹщемѹ кормити нас и одѣвати и ѡ всемъ промышлѧти нами и ѿ него ѡжидати потребных добрых и полезныхъ дш҃ам и тѣломъ нашим
и молимъ бг҃а и да тои промышлѧет намъ
наипаче надѣем сѧ на нь присно
иже бо древле іил҃ьтескїѧ люди таковііѧ жестокїѧ и непокоривыѧ толикїѧ тысѹща в꙽ пѹстыни таже и послѣді немало мнѡжес꙽тво препитавыи до сытости
ѡдожди имъ маннѹ ꙗсти и хлѣбъ нбсныи дастъ имъ
хлѣб агг҃льскии ꙗде чел҃къ
просиша и прїидоша крастели
и ѡдожди на нѧ ꙗко прах плоти и ꙗко песокъ моръскїи и птица пернатыѧ
и ѧдоша и насытиша сѧ ѕѣло
самъ нн҃ѣ тои нами бѹдет промышлѧи
ниже бо силою немощнѣиши нынѣ ниже ѡ еже промышлѧти лѣнивїиши бысть но ꙗкож преже древле тако и нн҃ѣ нам всегда мощенъ ес пищѹ подаѧти
ѿтолѣ же ѹбо мниси навыкоша прочее не стѹжати си въ скорби и въ теснотѣ елижды аще когда слѹчит сѧ каѧ теснота или скѹдость или недостат꙽кы потребных
но все терпѧхѹ со ѹсердїемъ и с вѣрою надѣющеи сѧ на г҃а бг҃а залѡгъ имꙋще преподобнаг ѿц҃а нашегѡ сер꙽гїѧ
мы юрьи свѧтъславич҃ кн҃зь великии смоленьскии даємъ ведомо
кто коли сю грамоту видить а любо слышить с володиславомъ бь҃єю млс҃тью с королемъ полскимъ литовьскимъ и рус҃скимъ иныхъ земль ѡсподаремъ так҃ єсмь оу докончаньи оу правдѣ и оу хрс҃тнмъ целованьи как҃ же єсмь нѧл сѧ и докончалъ съ братомъ съ єго со кн҃змъ с великимъ скиригкаиломъ
приєхати ми было оу литву
и то єсмь исправилъ
приєхаль єсмь оу литву
и запсалъ єсмь с королемъ што ми с нимъ за ѡдинъ быти
не ѡстати ми королѧ никоторымъ веремѧнемъ а никоторымь дѣломь
ни оу лисе а ни оу добрѣ не ѿверечи ми сѧ королѧ
далъ єсмь єму правду и до своєго живота не изменити ми тоє правды
а помагати ми королю бес хитрости
где коли єму надобѣ поити ми самому
ажь пакъ некоторая мѧ дѣла заидуть или немочь ино ми послати брата своєго бес хитрости
а с кимь король миренъ и братъ єго кнѧзь великии скиригкаило и с тымь и ѧзъ миренъ
а и с кимь король не миренъ и братъ єго кнѧзь великии скиригкаило и с тымь и ѧзъ не миренъ хотѧ бы с ыною братьєю своєю не миренъ
и с тыми миру не держати ми
и со ѡндреємъ полоцкимъ и с полочаны миру не держати ми а ни сылати сѧ
а што были єсмы повоєвали и поимали а то єсмь нѧлъ сѧ ѿворотити и ѿдати
на томъ на всемъ далъ єсмь правду
хрс҃тъ єсмь целовалъ за всю свою братью и за всю свою землю и за вси свои люди
а то єсмь оучинилъ и записалъ своєю доброю волею што ми то сдержати крѣпко и до своєго живота а не изменити
и своими кнѧзми и своими боѧры
кн҃зь федоръ романовичь кнѧз҃ михаило иванович҃ вѧземьскии семенъ непролѣи гаврилович҃ юрьи голова прокофеи їванович҃ глѣбъ васильєвичь ѡндрѣи микулиничь борисъ меркурьєвич҃ ѡндрѣи мирославич҃ хрс҃тъ целовали
на то ж҃ сюю грамоту дали єсмы и своими печатьми завесили оу городѣ у вилни оу нед҃лю по оуздвиженьи чсн҃го хрс҃та мс҃ца семтѧбрѧ оу з҃і дн҃ь подъ леты бь҃яго нарож҃нья лѣтъ тысѧча и триста ѡсмьдесѧтъ шестаго
Не лѣпо ли ны бяшетъ братіе начяти старыми словесы трудныхъ повѣстій о пълку Игоревѣ Игоря Святъславлича
Начати же ся тъй пѣсни по былинамь сего времени а не по замышленію Бояню
Боянъ бо вѣщій аще кому хотяше пѣснь творити то растѣкашет ся мыслію по древу сѣрымъ вълкомъ по земли шизымъ орломъ подъ облакы
помняшеть бо речь първыхъ временъ усобіцѣ
Тогда пущашеть ꙇ҃ соколовь на стадо лебедѣй
который дотечаше та преди пѣсь пояше старому Ярослову храброму Мстиславу иже зарѣза Редедю предъ пълкы касожьскыми красному Романови Святъславличю
Боянъ же братіе не ꙇ҃ соколовь на стадо лебедѣй пущаше нъ своя вѣщіа пръсты на живая струны въскладаше
они же сами княземъ славу рокотаху
Почнемъ же братіе повѣсть сію отъ стараго Владимера до нынѣшняго Игоря иже истягну умь крѣпостію своею и поостри сердца своего мужествомъ
наплънив ся ратнаго духа наведе своя храбрыя плъкы на землю Половѣцькую за землю Руськую
Тогда Игорь възрѣ на свѣтлое солнце и видѣ отъ него тьмою вся своя воя прикрыты
И рече Игорь къ дружинѣ своей
Братіе и дружино Луце жъ бы потяту быти неже полонену быти
а всядемъ братіе на свои бръзыя комони да позримъ синего Дону
Спала князю умь похоти и жалость ему знаменіе заступи искусити Дону Великаго
Хощу бо рече копіе приломити конець поля Половецкаго съ вами русици
хощу главу свою приложити а любо испити шеломомь Дону
О Бояне соловію стараго времени
Абы ты сіа плъкы ущекоталъ скача славію по мыслену древу летая умомъ подъ облакы свивая славы оба полы сего времени рища въ тропу Трояню чресъ поля на горы
Пѣти было пѣсь Игореви того Олга внуку
Не буря соколы занесе чресъ поля широкая
галици стады бѣжать къ Дону Великому
Чи ли въспѣти было вѣщей Бояне Велесовь внуче
Комони ржуть за Сулою
звенить слава въ Кыевѣ
Трубы трубять въ Новѣградѣ
стоять стязи въ Путивлѣ
Игорь ждетъ мила брата Всеволода
И рече ему буй туръ Всеволодъ
Одинъ братъ одинъ свѣтъ свѣтлый ты Игорю
Оба есвѣ Святъславличя
Сѣдлай брате свои бръзыи комони
а мои ти готови осѣдлани у Курьска напереди
А мои ти куряни свѣдоми къмети подъ трубами повити подъ шеломы възлелѣяны конець копія въскръмлени
пути имь вѣдоми
яругы имъ знаеми
луци у них напряжени
тули отворени
сабли изъострени
Сами скачють акы сѣрыи влъци въ полѣ ищучи себе чти а князю славѣ
Тогда въступи Игорь князь въ златъ стремень и поѣха по чистому полю
Солнце ему тъмою путь заступаше
нощь стонущи ему грозою птичь убуди
свистъ звѣринъ въ ста зби
дивъ кличетъ връху древа
велитъ послушати земли незнаемѣ Влъзѣ и Поморію и Посулію и Сурожу и Корсуню и тебѣ тьмутораканьскый блъванъ
А половци неготовами дорогами побѣгоша къ Дону Великому
Крычатъ тѣлѣгы полунощы рци лебеди роспущени
Игорь къ Дону вои ведетъ
Уже бо бѣды его пасетъ птиць подобію
влъци грозу въсрожатъ по яругамъ
орли клектомъ на кости звѣри зовутъ
лисици брешутъ на чръленыя щиты
О Руская земле Уже за шеломянемъ еси
Длъго ночь мркнетъ
Заря свѣтъ запала
мъгла поля покрыла
щекотъ славій успе
говоръ галичь убуди
Русичи великая поля чрьлеными щиты прегородиша ищучи себѣ чти а князю славы
Съ заранія въ пяткъ потопташа поганыя плъкы половецкыя
и рассушя сь стрѣлами по полю
помчаша красныя дѣвкы половецкыя а съ ними злато и паволокы и драгыя оксамиты
Орьтъмами и япончицами и кожухы начашя мосты мостити по болотомъ и грязивымъ мѣстомъ и всякыми узорочьи половѣцкыми
Чрьленъ стягъ бѣла хорюговь чрьлена чолка сребрено стружіе храброму Святьславличу
Дремлетъ въ полѣ Ольгово хороброе гнѣздо
Далече залетѣло
Не было онъ обидѣ порождено ни соколу ни кречету ни тебѣ чръный воронъ поганый половчине
Гзакъ бѣжитъ сѣрымъ влъкомъ
Кончакъ ему слѣдъ править къ Дону Великому
Другаго дни велми рано кровавыя зори свѣтъ повѣдаютъ
чръныя тучя съ моря идутъ
хотятъ прикрыти д҃ солнца
а въ нихъ трепещуть синіи млъніи
Быти грому великому
итти дождю стрѣлами съ Дону Великаго
Ту ся копіемъ приламати
ту ся саблямъ потручяти о шеломы половецкыя на рѣцѣ на Каялѣ у Дону Великаго
О Руская землѣ Уже за шеломянемъ еси
Се вѣтри Стрибожи внуци вѣютъ съ моря стрѣлами на храбрыя пълкы Игоревы
Земля тутнетъ
рѣкы мутно текуть
пороси поля прикрываютъ
стязи глаголютъ
половци идуть отъ Дона и отъ моря и отъ всѣхъ странъ
Рускыя плъкы отступиша
Дѣти бѣсови кликомъ поля прегородиша
а храбріи русици преградиша чрълеными щиты
Яръ туре Всеволодѣ Стоиши на борони
прыщеши на вои стрѣлами
гремлеши о шеломы мечи харалужными
Камо туръ поскочяше своимъ златымъ шеломомъ посвѣчивая тамо лежатъ поганыя головы половецкыя
поскепаны саблями калеными шеломы оварьскыя отъ тебе яръ туре Всеволоде
Кая раны дорога братіе забывъ чти и живота и града Чрънигова отня злата стола и своя милыя хоти красныя Глѣбовны свычая и обычая
Были вѣчи Трояни
минула лѣта Ярославля
были плъци Олговы Ольга Святьславличя
Тъй бо Олегъ мечемъ крамолу коваше и стрѣлы по земли сѣяше
Ступаетъ въ златъ стремень въ градѣ Тьмутороканѣ
То же звонъ слыша давный великый Ярославь сынъ Всеволожь
а Владиміръ по вся утра уши закладаше въ Черниговѣ
Бориса же Вячеславлича слава на судъ приведе
и на канину зелену паполому постала за обиду Олгову храбра и млада князя
Съ тоя же Каялы Святоплъкь повелѣя отца своего междю угорьскими иноходьцы ко святѣй Софіи къ Кіеву
Тогда при Олзѣ Гориславличи сѣяшет ся и растяшеть усобицами
погибашеть жизнь Даждь-Божа внука
въ княжихъ крамолахъ вѣци человѣкомь скратиша сь
Тогда по Руской земли рѣтко ратаевѣ кикахуть нъ часто врани граяхуть трупіа себѣ дѣляче а галици свою рѣчь говоряхуть
хотять полетѣти на уедіе
То было въ ты рати и въ ты плъкы а сицей рати не слышано
Съ зараніа до вечера съ вечера до свѣта летятъ стрѣлы каленыя гримлютъ сабли о шеломы трещатъ копіа харалужныя въ полѣ незнаемѣ среди земли Половецкыи
Чръна земля подъ копыты костьми была посѣяна а кровію польяна
тугою взыдоша по Руской земли
Что ми шумить что ми звенить давечя рано предъ зорями
Игорь плъкы заворочаетъ
жаль бо ему мила брата Всеволода
Биша ся день
биша ся другый
третьяго дни къ полуднію падоша стязи Игоревы
Ту ся брата разлучиста на брезѣ быстрой Каялы
ту кроваваго вина не доста
ту пиръ докончаша храбріи русичи
сваты попоиша а сами полегоша за землю Рускую
Ничить трава жалощами а древо с тугою къ земли преклонило сь
Уже бо братіе не.веселая година въстала
уже пустыни силу прикрыла
Въстала обида въ силахъ Дажь-Божа внука
вступила дѣвою на землю Трояню
въсплескала лебедиными крылы на синѣмъ море у Дону
плещучи убуди жирня времена
Усобица княземъ на поганыя погыбе
рекоста бо братъ брату
Се мое а то мое же
И начяша князи про малое се великое млъвити и сами на себѣ крамолу ковати
а поганіи съ всѣхъ странъ прихождаху съ побѣдами на землю Рускую
О далече заиде соколъ птиць бья къ морю
А Игорева храбраго плъку не крѣсити
За нимъ кликну Карна и Жля
поскочи по Руской земли смагу мычючи въ пламянѣ розѣ
Жены рускія въсплакаша сь а ркучи
Уже намъ своихъ милыхъ ладъ ни мыслію смыслити ни думою сдумати ни очима съглядати а злата и сребра ни мало того потрепати!
А въстона бо братіе Кіевъ тугою а Черниговъ напастьми
Тоска разлія ся по Руской земли
печаль жирна тече средь земли Рускыи
А князи сами на себе крамолу коваху а поганіи сами побѣдами нарищуще на Рускую землю емляху дань по бѣлѣ отъ двора
Тіи бо два храбрая Святъславлича Игорь и Всеволодъ уже лжу убуди которую то бяше успилъ отецъ ихъ Святъславь грозный великый кіевскый грозою
Бяшеть притрепеталъ своими сильными плъкы и харалужными мечи
наступи на землю Половецкую
притопта хлъми и яругы
взмути рѣки и озеры
иссуши потоки и болота
А поганаго Кобяка изъ луку моря отъ желѣзныхъ великихъ плъковъ половецкихъ яко вихръ выторже
И паде ся Кобякъ въ градѣ Кіевѣ въ гридницѣ Святъславли
Ту нѣмци и венедици ту греци и морава поютъ славу Святъславлю
кають князя Игоря иже погрузи жиръ во днѣ Каялы рѣкы половецкія
рускаго злата насыпаша
Ту Игорь князь высѣдѣ изъ сѣдла злата а въ сѣдло кощіево
Уныша бо градомъ забралы а веселіе пониче
А Святъславь мутенъ сонъ видѣ въ Кіевѣ на горахъ
Си ночь съ вечера одѣвахуть мя рече чръною паполомою на кроваты тисовѣ
чръпахуть ми синее вино съ трудомь смѣшено
сыпахуть ми тъщими тулы поганыхъ тльковинъ великый женчюгь на лоно
и нѣгуютъ мя
Уже дьскы безъ кнѣса в моемъ теремѣ златовръсѣмъ
Всю нощь съ вечера босуви врани възграяху у Плѣсньска на болони
И ркоша бояре князю
Уже княже туга умь полонила
Се бо два сокола слѣтѣста съ отня стола злата поискати града Тьмутороканя а любо испити шеломомь Дону
Уже соколома крильца припѣшали поганыхъ саблями а самаю опустоша въ путины желѣзны
Темно бо бѣ въ г҃ день
два солнца помѣркоста
оба багряная стлъпа погасоста
и съ нима молодая мѣсяца Олегъ и Святъславъ тъмою ся поволокоста
На рѣцѣ на Каялѣ тьма свѣтъ покрыла
по Руской земли простроша ся половци аки пардуже гнѣздо
и въ морѣ погрузиста
и великое буйство подасть хинови
Уже снесе ся хула на хвалу
уже тресну нужда на волю
уже връже са дивь на землю
Се бо готскія красныя дѣвы въспѣша на брезѣ синему морю звоня рускымъ златомъ
поютъ время Бусово
лелѣютъ месть Шароканю
А мы уже дружина жадни веселія
Тогда великій Святславъ изрони злато слово слезами смѣшено и рече
О моя сыновчя Игорю и Всеволоде
Рано еста начала Половецкую землю мечи цвѣлити а себѣ славы искати
Нъ нечестно одолѣсте
нечестно бо кровь поганую проліясте
Ваю храбрая сердца въ жестоцемъ харалузѣ скована а въ буести закалена
Се ли створисте моей сребреней сѣдинѣ
А уже не вижду власти сильнаго и богатаго и многовои брата моего Ярослава съ черниговьскими былями съ могуты и съ татраны и съ шельбиры и съ топчакы и съ ревугы и съ ольберы
Тіи бо бес щитовь съ засапожникы кликомъ плъкы побѣждаютъ звонячи въ прадѣднюю славу
Нъ рекосте
Мужаемѣ ся сами
преднюю славу сами похитимъ а заднюю ся сами подѣлимъ
А чи диво ся братіе стару помолодити
Коли соколъ въ мытехъ бываетъ высоко птицъ възбиваетъ
не дастъ гнезда своего въ обиду
Нъ се зло княже ми непособіе
наниче ся годины обратиша
Се у Римъ кричатъ подъ саблями половецкыми а Володимиръ подъ ранами
Туга и тоска сыну Глѣбову!
Великий княже Всеволоде
Не мыслію ти прелетѣти издалеча отня злата стола поблюсти
Ты бо можеши Волгу веслы раскропити а Донъ шеломы выльяти
Аже бы ты былъ то была бы чага по ногатѣ а кощей по резанѣ
Ты бо можеши по суху живыми шереширы стрѣляти удалыми сыны Глѣбовы
Ты буй Рюриче и Давыде
Не ваю ли злачеными шеломы по крови плаваша
Не ваю ли храбрая дружина рыкаютъ акы тури ранены саблями калеными на полѣ незнаемѣ
Вступита господина въ злата стремень за обиду сего времени за землю Русскую за раны Игоревы буего Святславлича
Галичкы Осмомыслѣ Ярославе
Высоко сѣдиши на своемъ златокованнѣмъ столѣ подперъ горы Угорскыи свои желѣзными плъки заступивъ королеви путь затворивъ Дунаю ворота меча времены чрезъ облаки суды рядя до Дуная
Грозы твоя по землямъ текутъ
отворяеши Кіеву врата
стрѣляеши съ отня злата стола салтани за землями
Стрѣляй господине Кончака поганого кощея за землю Рускую за раны Игоревы буего Святславлича
А ты буй Романе и Мстиславе
Храбрая мысль носитъ васъ умъ на дѣло
Высоко плаваеши на дѣло въ буести яко соколъ на вѣтрехъ ширяя ся хотя птицю въ буйствѣ одолѣти
Суть бо у ваю желѣзныи папорзи подъ шеломы латинскими
Тѣми тресну земля
и многи страны хинова литва ятвязи деремела и половци сулици своя повръгоша а главы своя поклониша подъ тыи мечи харалужныи
Нъ уже княже Игорю утрпѣ солнцю свѣтъ а древо не бологомъ листвіе срони
по Рсі и по Сули гради подѣлиша
А Игорева храбраго плъку не крѣсити
Донъ ти княже кличетъ и зоветь князи на побѣду
Олговичи храбрыи князи доспѣли на брань
Инъгварь и Всеволодъ и вси три Мстиславичи не худа гнѣзда шестокрилци
Кое ваши златыи шеломы и сулицы ляцкіи и щиты
Загородите полю ворота своими острыми стрѣлами за землю Русскую за раны Игоревы буего Святъславлича
Уже бо Сула не течетъ сребреными струями къ граду Переяславлю
и Двина болотомъ течетъ онымъ грознымъ полочаномъ подъ кликомъ поганыхъ
Единъ же Изяславъ сынъ Васильковъ позвони своими острыми мечи о шеломы литовскія
притрепа славу дѣду своему Всеславу а самъ подъ чрълеными щиты на кровавѣ травѣ притрепанъ литовскыми мечи
И.схоти ю на кровать и рекъ
Дружину твою княже птиць крилы пріодѣ а звѣри кровь полизаша
Не бысь ту брата Брячяслава ни другаго Всеволода
единъ же изрони жемчюжну душу изъ храбра тѣла чресъ злато ожереліе
Унылы голоси
пониче веселіе
Трубы трубятъ городеньскіи
Ярославе и вси внуце Всеславли
Уже понизите стязи свои
вонзите свои мечи вережени
уже бо выскочисте изъ дѣдней славѣ
Вы бо своими крамолами начясте наводити поганыя на землю Рускую на жизнь Всеславлю
которое бо бѣше насиліе отъ земли Половецкыи
На седьмомъ вѣцѣ Трояни връже Всеславъ жребій о дѣвицю себѣ любу
Тъй клюками подпръ ся о кони и скочи къ граду Кыеву
и дотче ся стружіемъ злата стола кіевскаго
Скочи отъ нихъ лютымъ звѣремъ въ плъночи изъ Бѣла-града
обѣси ся синѣ мьглѣ
утръ.же воззни с три кусы
отвори врата Нову-граду
разшибе славу Ярославу
скочи влъкомъ до Немиги съ Дудутокъ
На Немизѣ снопы стелютъ головами
молотятъ чепи харалужными
на тоцѣ животъ кладутъ
вѣютъ душу отъ тѣла
Немизѣ кровави брезѣ не бологомъ бяхуть посѣяни посѣяни костьми рускихъ сыновъ
Всеславъ князь людемъ судяше
княземъ грады рядяше
а самъ въ ночь влъкомъ рыскаше
изъ Кыева дорискаше до куръ Тмутороканя
великому Хръсови влъкомъ путь прерыскаше
Тому въ Полотскѣ позвониша заутренюю рано у святыя Софеи въ колоколы а онъ въ Кыевѣ звонъ слыша
Аще и вѣща душа въ друзѣ тѣлѣ нъ часто бѣды страдаше
Тому вѣщей Боянъ и пръвое припѣвку смысленый рече
Ни хытру ни горазду ни птицю горазду суда Божіа не минути
О стонати Руской земли помянувше пръвую годину и пръвыхъ князей
Того стараго Владиміра нельзѣ бѣ пригвоздити къ горамъ кіевскимъ
сего бо нынѣ сташа стязи Рюриковы а друзіи Давыдовы
нъ розно ся имъ хоботы пашутъ
Копіа поютъ
На Дунаи Ярославнынъ гласъ слышитъ
зегзицею незнаемь рано кычеть
Полечю рече зегзицею по Дунаеви
омочю бебрянъ рукавъ въ Каялѣ рѣцѣ
утру князю кровавыя его раны на жестоцѣмъ его тѣлѣ
Ярославна рано плачетъ въ Путивлѣ на забралѣ а ркучи
О вѣтрѣ вѣтрило
Чему господине насильно вѣеши
Чему мычеши хиновьскыя стрѣлкы на своею нетрудною крилцю на моея лады вои
Мало ли ти бяшетъ горѣ подъ облакы вѣяти лелѣючи корабли на синѣ морѣ
Чему господине мое веселіе по ковылію развѣя
Ярославна рано плачеть Путивлю городу на заборолѣ а ркучи
О Днепре Словутицю
Ты пробилъ еси каменныя горы сквозѣ землю Половецкую
Ты лелѣялъ еси на себѣ Святославли носады до плъку Кобякова
Ярославна рано плачетъ въ Путивлѣ на забралѣ а ркучи
Свѣтлое и тресвѣтлое слънце Всѣмъ тепло и красно еси
Чему господине простре горячюю свою лучю на ладѣ вои
Въ полѣ безводнѣ жаждею имь лучи съпряже тугою имъ тули затче
Прысну море полунощи
идутъ сморци мьглами
Игореви князю Богъ путь кажетъ изъ земли Половецкой на землю Рускую къ отню злату столу
Погасоша вечеру зари
Игорь спитъ
Игорь бдитъ
Игорь мыслію поля мѣритъ отъ Великаго Дону до Малаго Донца
Комонь въ полуночи Овлуръ свисну за рѣкою
велить князю разумѣти
князю Игорю не быть
Кликну
стукну земля
въшумѣ трава
вежи ся половецкіи подвизаша ся
А Игорь князь поскочи горнастаемъ къ тростію и бѣлымъ гоголемъ на воду
въвръже ся на бръзъ комонь
и скочи съ него босымъ влъкомъ
и потече къ лугу Донца
и полетѣ соколомъ подъ мьглами избивая гуси и лебеди завтроку и обѣду и ужинѣ
Коли Игорь соколомъ полетѣ тогда Влуръ влъкомъ потече труся собою студеную росу
претръгоста бо своя бръзая комоня
Донецъ рече
Княже Игорю Не мало ти величія а Кончаку нелюбія а Руской земли веселіа
Игорь рече
О Донче
Не мало ти величія лелѣявшу князя на влънах стлавшу ему зелѣну траву на своихъ сребреныхъ брезѣхъ одѣвавшу его теплыми мъглами подъ сѣнію зелену древу
стрежаше его гоголемъ на водѣ чайцами на струяхъ чрьнядьми на ветрѣхъ
Не тако ли рече рѣка Стугна
худу струю имѣя пожръши чужи ручьи и стругы ростре на кусту
уношу князю Ростиславу затвори Днѣпрь темнѣ березѣ
Плачет ся мати Ростиславля по уноши князи Ростиславѣ
Уныша цвѣты жалобою
и древо с тугою къ земли прѣклонило
А не сорокы втроскоташа
на слѣду Игоревѣ ѣздитъ Гзакъ съ Кончакомъ
Тогда врани не граахуть
галици помлъкоша
сорокы не троскоташа
по лозію ползоша только
Дятлове тектомъ путь къ рѣцѣ кажутъ
соловіи веселыми пѣсьми свѣтъ повѣдаютъ
Млъвитъ Гзакъ Кончакови
Аже соколъ къ гнѣзду летитъ соколича рострѣляевѣ своими злачеными стрѣлами
Рече Кончакъ ко Гзѣ
Аже соколъ къ гнѣзду летитъ а вѣ соколца опутаевѣ красною дивицею
И рече Гзакъ къ Кончакови
Аще его опутаевѣ красною дѣвицею ни нама будетъ сокольца ни нама красны дѣвице
то почнутъ наю птици бити въ полѣ Половецкомъ
Рекъ Боянъ и ходы.на Святъславля пѣстворца стараго времени Ярославля Ольгова коганя хоти
Тяжко ти головы кромѣ плечю
зло ти тѣлу кромѣ головы
Руской земли безъ Игоря
Солнце свѣтит ся на небесѣ
Игорь князь въ Руской земли
Дѣвици поютъ на Дунаи
вьют ся голоси чрезъ море до Кіева
Игорь ѣдетъ по Боричеву къ святѣй Богородици Пирогощей
Страны ради
гради весели
Пѣвше пѣснь старымъ княземъ а потомъ молодымъ пѣти
Слава Игорю Святъславличю буй туру Всеволоду Владиміру Игоревичу
Здрави князи и дружина побарая за христьяны на поганыя плъки
Княземъ слава а дружинѣ
Аминь
мыи͑хъ бо о͑тъ бога ѥ͑свѣ
твоѥи бо доуши погыбѣль͗ прѣо͑долѣ дожи и͗ до съмрь͗ти не добрѣ мѫдровати на цѣломѫдрованиѥ къ богоу
много бо бѣсованиѥ͑ ѥ͑же отъ тебе томьѥниѥ въвръже тⱕ въ хоулѫ
а͑гʼг҄ела бо ѥ͑гоже посъла г͆ь ї͆с х͆с и͑ б͆ъ загради о҄уста плѣжѫштиїхъ ѥ͑гоже ты свои͑мъ прѣзорь͗ствомъ прѣложи въ аполона
и͑ разгнѣвавъ сⱕ а͑урилиянъ повелѣ съвалъмы оловѣны битⰹ я по челюстьма глагол҄ѧ ѥ͑моу
не ѫ͑родьно и͑ прѣзорь͗но о͑тъвѣштаваи͗ вѣды я͑ко прѣдъ цѣсаремь стои͑ши
и о͑тъведъ паѵла свѣн҄е сѫдиїшта прⰹзъвавъ и͑о҄улия͑ниѭ҄ рече къ н҄еи
владычице моѥ͑ѧ дш͆ⱕ и͑о҄улияниѥ
о҄умол҄ена бывʼши о͑тъ мене не прѣл҄ьштаи сⱕ боуѥстиѭ҄ павь͗ла брата своѥ͑го
виждѫ бо тⱕ дѣвицѫ мѫдрѫ сѫштѫ и͑ мʼногѫ прѣмѫдрость имѫштѫ
да о҄утѣшивъши сⱕ послоушаи͗ мене
и бѫдеши владычица моѥ҄и дш͆и
и образы златы поставьѭ҄ ти по вь͗сⱕ грады вь͗сеѧ вь͗сел҄еныѧ͗
о͑тъвѣштавъши же и͑о҄улияни рече
не о͑тъвръгѫ сⱕ аурилия͑не томителю и͑ непрѣподобьне
не прѣль͗стиши рабы бога вышьняаго
не примышляи͑ ми съмрьти вѣчь͗ныѧ лишити мⱕ хотⱕ славы хс͆овы и цѣсарьства небесънааго ѥ͑гоже ты штоуждъ ѥ͑си
и͑ о͑тъведʼ ѭ҄ повелѣ прити паулоу
и͑ рече ѥ͑моу
павьле
и͑о҄улияни сестра твоя о͑бѣшта сⱕ пожрь͗ти богомъ
и͑ быти ѥ͑и͗ женѣ ми и госпожди цѣсарь͗ствоу моѥ͑моу
въсхошти о҄убо и͑ ты тожде мѫдроватⰹ и͑ пристѫпивъ пожь͗ри богомъ
паулъ рече
правь͗ сълъга
ничесоже штоужда сътвори нао҄учения о͑ть͗ца твоѥ͑го диявола
не можеши бо никогоже о͑тътръгнѫти развѣ лъжеѭ҄
насъ же не и͑маши въсхытити а͑ште и͑ цѣсарь͗ство намъ о͑бѣштаваѥ͑ши ѥ͑гоже ты лихъ ѥси
а͑урилия͑нъ рече
доколѣ досаждаѥ͑ши не срамь͗я͑ѧ͑ сⱕ ѫ͑роде и͑ безоумь͗лю
тако ми богы
а͑зъ ва имамъ мѫчити да никʼтоже възможетъ помошти вама
и͑ повелѣ принести о͑гн҄ь и͑ полицⱕ желѣзны и͑ въложити ѧ въ огн҄ь и паулоу съвⱕзати рѫцѣ и͑ нозѣ и͑ колъ желѣзнъ въврѣти междоу рѫкама и͑ ногама и͑ вънъзнѫти вь͗ земьѭ҄ и͑ дʼвѣма митѣ палицама нама битⰹ и͗
и їо҄улия͑ниѭ҄ повелѣ поставити на блѫдилишти рекʼше на цѧтои͑мь͗ствѣ
и мʼнози о͑тъ стоѧ͑штааго тоу народа бѣа͑хѫ текѫште и͑ рь͗въноуѭ҄ште кѹпьно кʼто прь͗воѥ͗ вьнидеть͗ къ н҄еи͗
бѣа͑хѫ бо я͑ко кон҄и ръжѫште о͑ добротѣ ѥѧ
ставʼши же ѥ͑и на мѣстѣ на н҄емʼже повелѣ а͑урилиянъ и͑ абиѥ а͗гʼг҄елъ г͆нь прѣдъста прѣдъ н҄еѭ҄ глаголⱕ
не о҄убои͗ сѧ и͑оулия͑ни
г͆ь бо їс͆ х͆с ѥ͑моуже ты слоужиши посъла мⱕ покрыти тⱕ и показати свⱕтоѥ и͑мⱕ ѥго вь͗сѣмъ боѧ͑штиїмъ сⱕ ѥ͑го
и я͑ко отъ желания къ и͑ю҄лия͗ниї течаа͑хѫ народи вь͗си а͑гʼг҄елъ же о͑тътрⱕсъ прахъ я͑ко о͑тъ ногъ и͗хъ о͑слѣпи ѧ
и͑ не вѣдѣа͑хѫ камо и͑дѫтъ
и͑ не можаа͑хѫ приближити сⱕ ѥ͑и
и͑ вь͗пия͑хѫ вь͗си народи коупʼно глагол҄҄ѫште
великъ богъ паул҄ь и͑ їо҄улиянинъ иже вь͗сь͗де съпасъ и покровител҄ь боѧштиїхъ сⱕ ѥ͑го
и͑ прѣбывахѫ ѥ͑ште слѣпи
пришьдъше же покланяа͗хѫ сⱕ ѥ͑и͗ вь͗пиѭ҄ште и͑ глагол҄ѫште
и͑о҄улия͑ниѥ рабо б͆а вышь͗няго съгрѣшихомъ прѣдъ тобоѭ҄ ѫ͑родъскы
нъ простивъши ны я͑ко блага бога слоужител҄ьница помоли сⱕ хс͆оу да подастъ намъ видѣния͑
Ст͆аа͑ же и͑о҄улия͑ни милосрь͗довавъши вь͗зⱕ воды мало и възведʼши о͑чи свои на небо помоли сⱕ богоу глагол҄ѫшти
г͆и їс͆ х͆се сп͆се вьсѣхъ чл͆къ о҄услыши мене и͑ покажи чоудеса своя͑ я͑же твориши сн͆омъ чловѣчьскомъ и͑ даръствоуи͗ и͗мъ видѣниѥ͗ да прославⱕтъ с͆тоѥ и͑ прѣхваль͗ноѥ и͑мⱕ твоѥ͗
и͑ тако покропи вь͗сь народʼ
и͑ вьси ослѣпьѥниї прозь͗рѣшѧ
и текʼше въ црькъвь х͆вѫ каяхѫ сⱕ славⱕште б͆а и͑ їсповѣдаѭ҄ште грѣхы своѧ бышⱕ крь͗стияни
Ст͆ыи͑ же павьлъ на мʼнозѣ мѫчимъ и͑ биѥмъ палицами желѣзнами бѣа͑хѫ бо раждъжены свьтⱕште сⱕ а͑кы мль͗нии и͑ вь͗пия͑ше глагол҄ⱕ:
а͑урилия͑не мѫчителю и непрѣподобьне чʼто зъло сътворь͗ша мⱕ соуровѣ и непрѣподобь͗нѣ мѫчиши
мнѣ бо о͑бльгъчаваѥ͑тъ о͑тъ мѫкъ х͆с
тебе же и͑матъ причⱕсть͗ника сътворити о͑гню вѣчьноуо҄умоу о҄уготованоуо҄умоу тебѣ и͑ дия͑волоу
̒А͑урилия͑нъ рече
кʼде ѥ͑стъ сестра твоя ѭ҄же ты мѣниши дѣвѫ сѫштѫ
се посълахъ ѭ҄ на блѫдъ да прои͑дѫтъ ѭ҄ вь͗си хотⱕштеи͗
ѥ͑ште дѣва ѥстъ
Ст͆ыи паулъ рече
вѣроуѭ҄ богоу лъгъчⱕштѹо҄умоу ми болѣзни и͑ їзбавьяѭ҄шта мⱕ о͑тъ вь͗сѣхъ зълыи͑хъ твои͑хъ о҄умышляи͗ яко и͑ тѫ и͑матъ покрыти
посъла бо а͑гʼг҄ела своѥ͑го съ высотъ небесъскыихъ съхранити ѭ҄
и͑ се чисто и͑ прѣчисто и͑мѫшти дѣвъство възвраштаѥ͑тъ сⱕ видѣти ѫ͑зы моѧ
и͑ повелѣ а͑урилиянъ привести ст͆ѫѭ҄ и͑о҄улия͑ниѭ҄
и͑ пришедъши ѥ͑и къ сѫдиїштѹ видѣвъ ѭ҄ паулъ и͑спль͗ни сⱕ радости и͑ просмия сⱕ
̓А͑урилия͑нъ же рече
насытишⱕ ли сⱕ любь͗ѥ͑ници твои͗ доброты твоѥ͑ѧ
Їӱлияни рече
моя͗ доброта и͑ оукрашениѥ и лѣпота х͆с ѥ͑стъ и͑же посъла а͑гʼг҄ела своѥ͑го и͑ покры мⱕ о҄убогѫѭ҄ я͑ко о҄упʼвахъ на н҄ь
и͑ славьѭ҄ ст͆оѥ имⱕ ѥго я͑ко тъ ѥ͑стъ б͆ъ творⱕи чоудеса
и͑ нѣстъ и͑ного развѣ того
и͑ повелѣ аурилия͑нъ отрѣшити паула ї и͑скопати ровъ въ земи девⱕти лакътъ и принести дръва и͑ о͑гн҄ь и͑ жешти въ ровѣ
и͑ томоу бесѣдоуѭ҄штоу и͑скопашⱕ ровъ и͑ принесошⱕ дръва и огн҄ь и͑ їждегошⱕ въ ровѣ
таже повелѣ вь͗врѣшти паула и͑ улия͑ниѭ҄ въ о͑гн҄ь
о͑на же и͑дѫшта благословья͑ста бога
и͑ мол҄яста сп͆са їс͆ хс͆а помошть͗ника
и пришедъша на мѣсто прѣкръстиста лици свои͗ о͑бразомъ крестъныи͑мъ хс͆овомъ
и͑ въвръгошⱕ я въ о͑гн҄ь
и͑ бѣаста въ огн҄и поѭ҄шта и хвалⱕшта бога
и͑ се агʼг҄елъ гн͆ь съшедъ съ небесе и͑стрⱕсе вънъ пешть͗ницѫ съ о͑гн҄емъ
и͑ не дастъ о͑гню сътѫжити и͑ма
и͑ пояаста благословⱕшта б͆а въ ровѣ о͑гн҄ьнѣѣмъ горѫштиїмъ глагол҄ѫшта
благословьѥ͑нъ ѥ͑си г͆и б͆е вьсѣхъ вѣкʼ бесъмрь͗тъныи͗ иже помⱕнѫ о҄убожьство наше
недостоиномъ сѫштемʼ грѣхъ ради нашихъ безъ͗ловенъ сы и благъ я͑ви сⱕ нама о҄угасити силѫ о͗гʼн҄ѣ и я͑рость мѫчител҄я а͑урилиана
и͑ слышаа͗хѫ ѥ͑ю҄ народи о͑тъдалече стоѧште
бѣа͑хѫ бо мнози молⱕште сⱕ о͑ н҄ею҄ къ богоу я͑коже и͑ многомъ о͑тъ поганъ покаяти сⱕ и͑ разврѣсти срь͗дь͗ца о͑ свⱕтоую҄ и͑ о҄уклонити сⱕ о͑тъ коумирослѹжения и͑ вѣровати хс͆оу
мнози же отъ сѣчецъ мѫчⱕштиїхъ ст͆ая повелѣниѥ͑мъ а͑урилиян҄емъ видⱕште силы бываѥ͑мыѧ богомъ вѣровашⱕ къ богоу
и вьзвѣстишⱕ а͑урилия͑ноу вьса бывьшая
и повелѣ тоу сѫштая въ ровѣ камениѥ͑мъ побити
и͑ се напрасно шоумъ и͑ громъ сь͗ небесе многамі мль͗ния͑ми облаци движⱕште сⱕ пльни о͑гн҄ѣ
и͑ придошⱕ о͑блаци дожи ї до а͑урилия͑на и͑ сташⱕ и͑ їзлия͑шⱕ о͑гн҄ь на земьѭ҄
и͑ гласъ съ небесе глагол҄ⱕ
а͑урилиян въ родьство огн҄ьноѥ о҄уготованоѥ и͑ отʼцоу
посълавъ а͑урилиянъ повелѣ лѣшти я и͑зд рова и въ темʼницѫ въврѣшти
и бѣа͑ста славⱕшта бога о͑ чоудесехъ я͑же сътвори о н҄ею҄
и по седʼми дь͗ниї и͑зиде а͑урилиянъ и͑ сѣде на сѫдишти
и͑ принесошѧ ѥ͑ликоже бѣаше о҄у н҄его коумирь съребрь͗ны и златы о҄украшены камениѥ͑мъ многоцѣнъныи͑мъ
и͑ постави ѧ по чиноу подъстълавъ подъ ногы и͑хъ багърѣницѫ цѣсарь͗скѫ
и͑ рече
зови паула и͑ ӱлия͑ниѭ҄
и͑ постави я прѣдъ сѫдииштемъ
и͑ прѣтⱕ и͑ма рече
пристѫпьша пожь͗рѣта богомъ а не надѣи͑та сⱕ и͑збѣжати рѫкоу моѥ͑ю҄
Ст͆ъи͑ же паулъ о͑склабивъ сѧ рече
не о͑ставьѭ҄ бога сътворьшааго небо и земь͗ѭ҄ и͑ поклон҄ѭ сⱕ коумиремъ
Аурилия͑нъ рече
зълосъмрь͗ть͗не и͑ непрѣподобь͗не коумири ли ти сⱕ мь͗нⱕтъ а не бози
не видиши ли каци сѫтъ
Ст͆ъи же паулъ отъвѣштавъ рече
сего дия ѥ͑гоже мѣниши богоу быти чловѣкъ бѣ о҄ученикъ сотонинъ навыкъ зѣло хытрость͗ вль͗шебънѫѭ҄
блѫдьникъ сы и͑злиха паче вь͗сѣхъ чловѣкъ живѫштиихъ видѧ чловѣчьскы добрыѧ жены и дьштери тѣмъ похотⱕ и͑ вь лице бесѣдоуѧ и͑мъ и͑ съвъкоупл҄ѣѧ сⱕ сь͗ н҄ими прѣврати ѧ чисти ї а͑кы бога своѥ͑ѭ҄ вльхвовънѫѭ҄ хытростиѭ҄ и͑змѣняѧ͑ сⱕ
и͑же прѣтварѣше сⱕ о͑вогда тоуромъ бывъ о͑вогда же крилатамъ пʼтицамъ подобⱕ сⱕ о͑рълоу и͑ стръкоу
и͑же тѣмъ и͑змѣн҄ениїмъ прѣльсти жены доброродь͗ныѧ
о͑вѣмъ бо я͑ви сⱕ въ злато прѣложь͗ сⱕ и богатьство о͑бѣштаваѧ
нъ да не вь͗сего по рⱕдоу и͑зглагол҄ѫ
вѣдѣ бо я͑ко гнѣвае͑ши сⱕ
Сии͗ же и͑же близъ дия глагол҄емыи͗ а͑полонъ не о͑тъ блѫда ли роди сⱕ о͑тъ жены рекомыѧ литоус
я͑же не роди ли того въ поустын҄и а͑сии͑стѣи посрѣдѣ дъвою҄ дѫбоу
я͑ко и͑ тъ сь͗твори дѣла непрѣподобьна подражаѧ о͑ть͗ца своѥ͑го
такожде же и͑ дио͑нусь͗ нарочитыи͗ вашь богъ
нѣ ли ї тъ о͑тъ блѫда родилъ сⱕ бывъ о͑тъ семелиѧ кадʼмовы
̒А͑урилиянъ рече
ѫ͑роде непрѣподобьныи
о͑тъ крона и͑ е͑реѧ раждаѭ҄тъ сⱕ матери божь͗скыѧ
паулъ о͑склабивъ сⱕ рече
то ѥ͑стъ ли богъ женѫ и͑мы
̓Аурилиянъ рече
непрѣподобьныи ѫ͑роде доколѣ хоулы глагол҄еши о бозѣхъ много блⱕды и͑ досаждаѧ
а͑ х͆с вашъ ѥ͑гоже глагол҄ете вы крь͗стия͑ни быти богоу небесьскоуоумѹ не о͑тъ жены ли роди сⱕ
Ст͆ыи͑ же паулъ о͑тъвѣштавъ рече
нѣси о҄убо достои͑нʼнъ слышати таи͑нъ бж͆иї
да не блⱕдь͗ми своими прѣльстиши о͑тъ прѣдьстоѧ͑штиїхъ сихъ и͑ погоубиши потрѣба ѥ͑стъ решти
въ начⱕло сътвори богъ небо и земьѭ҄ и вʼса я͑же на н҄ею҄
послѣжде же вь͗сѣхъ съзъда чловѣка по о͑бразоу своѥ͑моу и͑же ѥ͑стъ о͑ благои͑звол҄ениї безьлобьно непорочь͗но правьдʼно богочьстиво и͑ посади ї въ раи пиштⱕ
врѧмени же прѣшедъшоу рече богъ
не добро ѥ͑стъ быти чловѣкоу ѥдʼномоу
сътворимъ ѥ͑моу помошть͗ подобь͗нѫ ѥ͑моу
сътворимʼ рекʼше о͑ц͆ь и͑ сн͆ъ
ничʼсоже бо творитʼ о͑ц͆ъ бе сн͆а
ни сн͆ъ творитъ ничь͗соже безъ о͑ц͆а
и͑ рече
наведе г͆ь о҄ужасть сь͗ на а͑дама
и͑ приїмъ ѥ͑дʼно о͑тъ ребрʼ ѥ͑го сътвори ѥ͑моу женѫ о͑тъ свои͑хъ ѥ͑моу о҄удовъ
и͑ бѣа͑ше съ а͑дамомъ е͑уа въ раи͗ ѭ҄же видѣвъ дия͑волъ и͑ въздревъновавъ сътвори погыбѣль͗ и͑ма
о͑тълѫчивъшоу бо сⱕ а͑дамоу на о͑но мѣсто породы и͑ е͑угѫ ѥ͑динѫ о͑ставивʼшоу пристѫпи дия͑волъ
и͑ о҄уподобивъ сⱕ змиї прѣль͗сти ѭ͗
и͑ та жена прѣль͗сти а͑дама
и͑ бѣа͑ста о͑ба въ прѣслоушаниї бж͆ии бывъша
и͑ їзгънана быста и͑с породъныѧ пиштⱕ дѣлати земь͗ѭ҄ рѫкама свои͑ма
и͑ троудноѥ житиѥ вь͗сприїмъша жиста девⱕть сътъ и͑ л͆ лѣтъ родивъша сн͆ы и͑ дьштери о͑тъ н҄ихъже и͑спʼлъни сⱕ миръ вь͗сь͗
а͑дамоу же о͑тъ о͑слоушания конець приѥ͑мʼшоу по девⱕти сътъ и͑ тридесⱕти лѣтѣхъ и͑ вь͗сѣмъ о͗тʼцемъ нашимъ съведеномъ бывъшемъ въ а͑дъ жити въ сь͗мрьти и͑ не бѣа͑ше различия посрѣдоу праведʼнааго и͑ грѣшнааго
нъ бѣа͑ше правʼдивыи͗ я͑ко нечьстивыи͗ и͑ грѣшъныи͗ я͑ко праведъныи͗
я͑коже блаженыи͗ паулъ а͑постолъ свѣтило црьквьноѥ͗ сьвѣдѣтел҄ьствова глагол̑ⱕ
цѣсарьствова съ͗мрь͗ть͗ о͑тъ а͑дама дожи ї до мѡ҄сеа͗ и͑ не о съгрѣшивъшиїхъ
богъ же небесьскыи͗ по мнозѣхъ родѣхъ о̑услышавъ стенания и͑ молитвы дръжимыи͑хъ а͑домъ свои͑мъ словомъ ѥ͑же ѥ͑стъ ѥ͑го ѥдночⱕдыи сн͆ъ по строю҄ и͑зволи чловѣческъ родъ въсприѧ͑ти и͑ раздрѣшити о͑слоушаниѥ послоушаниѥ͑мъ
я͑коже їѡ҄а͑нъ сь͗вѣдѣтел҄ьствоуѥ͑тʼ о͑ н҄емъ глагол҄ⱕ
въ начⱕло бѣ слово
и͑ слово бѣ о͑тъ ба͆
и͑ бъ͆ бѣ слово
сиї бѣ въ начⱕло о͑тъ б͆а
вь͗са тѣмъ бышⱕ
и͑ бес того не быстъ ни ѥдино ѥ͑же быс̂
сиї о҄убо богъ слово небесъноѥ͗ о͑течь с͆нъ и͑же ѥ͑стъ сила и͑ мѫдрость о͑тьча и͑ десница вышь͗н҄ѣа͑го благовѣсти сⱕ гауриїломъ а͑рʼхагʼг҄еломъ дѣвѣ ст͆ѣ и͑ прѣчистѣ о͑тъ рода цѣсарь͗ска сѫшти и͑менемь мария глагол҄ѫштоу
дх͆ъ ст͆ыи вь͗нидетъ въ тⱕ и͑ сила вышь͗няа͑го о͑бьсѣнитъ тⱕ
зан҄е и͑ раждаѥ͑моѥ о͑тъ тебе с͆то
наречетъ сⱕ с͆нъ бж͆иї и͑ раждаѥ͑тъ сⱕ о͑тъ свⱕтаа͑го дх͆а и͑ о͑тъ непорочьныѧ и͑ прѣчистыѧ дѣвы миръскаʼго ради строя и͑ съпасения
никʼтоже бо можааше свои͑ма о͑чима б͆а бесплътъна видѣти
о͑гн҄ь бо ѥ͑стъ о͑паляѧ͑ б͆ъ
и͑ никʼтоже о͑тъ чловѣкъ б͆а видѣвъ живъ бѫдетъ
того ради о҄убо строя͗ роди сⱕ х͞с пль͗тиѭ҄
и͑ ѥ͑же о҄успѣваѥ͑тъ връстоѭ҄ по пльть͗скоуо҄умоу
и͑ сь͗прѣбываатъ съ чл͆кы а͑кы чловѣкъ вⱕште триї десⱕтъ лѣтъ о͑бь͗ходⱕ грады и͑ вь͗си благодарь͗ствⱕ вь͗сⱕ о҄утомь͗ѥ͑ныѧ͗ дияволомь
и͑ потомь͗ пригваждаѥ͑тъ сⱕ на дрѣвѣ крь͗сть͗нѣѣмь͗ страждⱕ миръскаа͑го ради съпасения͗ сьнабь͗дѣти миръ погыбъшь по прѣль͗штению҄ дия͑волю
и͑ о҄умираа͑тъ по чловѣчь͗ствоу
и͑ погрⰹбаѥ͑тъ сⱕ сы съвръшенъ присно и͑ прѣжде сы и͑ непригвожденъ и͑ непостраданʼнь͗ и͑ бесьмрь͗тенъ и͑ присно сы по божь͗ствоу
и͑ третииї дьнь въставъ и͑з мрътвыи͑хъ я͑в свои͑мъ о҄ученикомъ рекʼше ст͆ыи͑мъ апс̂ломъ мъногомъ и͑же по и͑стинѣ вѣровавъшиїмъ вь͗ н҄ь сь͗поживъ сь н҄ими я͑ды же и͑ пиѧ съ а͑плͨы до четырь͗ десⱕтъ дь͗ниї
и͑ вь͗зиде на небеса и͑ сѣде о͑ деснѫѭ̑ отʼца съ пльтиѭ̑ сьмѣсивъшѫѭ̑ сⱕ съ бж͆иѥ͑мъ словомъ
и͑ того ради видⱕи сотона болитъ съкроушивъ сⱕ
съть͗ре бо и͗ х͆с подъ ногама чловѣчь͗скама и͑же чловѣци благодѣтиѭ̑ бж͆иѭ̑ въходⱕтъ въ цѣсарьство небесъскоѥ ѥ͑гоже ты лихъ ѥ͑си
и͑маши бо чⱕсть о̑учⱕстия родь͗ства о͑гн̑ьнааго
и͑ сь͗причⱕсть͗никъ ѥ͑си отʼцоу твоѥ͑моу дияволоу
Си слышавъ а͑урилия͑нъ лице своѥ и͑змѣн̑ѣа͑ше различь͗нѣ о͑тъ ярости
и͑ скрь͗жьтаа͑ше зѫбы на н̑ь я͑ко левъ въ дрⱕздѣ траштⱕ звѣрь͗ и͑ не постигъ
и͑ о͑тъвѣштавъ рече къ ст͆оуо̑умоу паулоу
мʼного ти блⱕдъшоу о͑жидахъ длъготрь͗пⱕ ѫ͑роде и͑ непрѣподобь͗не
доколѣ о̑укараѥ͑ши и͑ хѹлиши богы
пристѫпивъ пожь͗ри богомъ
а͑ште ли ни то зьло зь͗лѣ погоубьѭ̑ ва да никʼтоже възможетъ и͑збавⰹти ваю̑ о͑тъ рѫкоу моѥ͑ю̑
паулъ же и о̑улия͑ни възъписта коупʼно великомъ гласомъ глагол̑ѫшта
крь͗стия͑на е͑свѣ
и͑ въ х͆са и͑мавѣ надеждѫ
а͑ бѣсомъ не поклан̑ѣѥ͑вѣ сⱕ
и͑ богомъ твои͑мъ не слоуживѣ
и мѫкъ твои͑хъ не бои͑вѣ сⱕ
примышляи͑ о̑убо мѫкы ѥ͑ликы хоштеши
вѣроуѥ͑вѣ бо богоу я͑ко побѣжденъ бѫдеши нама я͑коже и͑ дия͑волъ побѣжденъ быстъ силѫ подаѭ̑штѹ нама хс͆оу и͑ побѣждаѭ̑штоу твоѧ проныривыѧ къзни
̕И повелѣ а͑урилия͑нъ принести дрѣво велико
и͑ принесено быстъ
и͑ рече
привⱕжате паула на н̑емь
и͑ пристѫпь͗шⱕ слоугы съвⱕзашⱕ ѥ͑моу рѫцѣ
и͑ повелѣ принести свѣштⱕ горѧштⱕ и͑ прижагати лице паул̑е проповѣдʼникоу вь͗пиѭ̑штоу и͑ глагол̑ѫштоу
не бѫди досадител̑ь владыкамъ вь͗сеѧ вь͗сел̑еныѧ и хоульникъ о͑ бозѣхъ
и͑о̑улия͑ни же видⱕшти своѥ͑го брата о͑гн̑емъ о͑паляе͑ма възъпи глагол̑ѫшти
а͑урилия͑не мѫчителю и͑ непрѣподобь͗не чʼто брата моѥ͑го зь͗лѣ мѫчиши
и͑ повелѣ и͑ тѫ прⰹвⱕзати къ дрѣвоу и͑ свѣштⱕ горѫштⱕ принести на лице ѥ͑ѧ и͑ потомь͗ по вь͗семоу тѣлоу прижизати ̕А͑урилия͑ноу глагол̑ѫштоу
бесрамь͗ная жена сѫшти стыди сⱕ я͑коже подобаатъ женамъ
и͑о̑улия͑ни же о͑склабивъши сⱕ рече
по и͑стинѣ а͑урилияне приѥ͑мь͗ѭ̑ тⱕ о̑учⱕштоу ти мⱕ я͑ко блага о͑ц͆а глагол̑ѫштоу ти
жена сѫшти стыди сⱕ
стыждѫ бо сⱕ х͆са моѥ͑го с͆на б͆а живааго сѫшта прѣдь лицемъ мои͑мъ
и͑ не могѫ о͑ставьши ѥ͑го поклонити сⱕ бѣсомъ
нъ стыждѫ сⱕ ѥ͑го зѣло
̔А͑урилия͑нъ же я͑рѣше сⱕ слышⱕ то вь͗се о͑ть͗ н̑еѧ
и͑ повелѣ слоугамъ огн̑ь нанести по вь͗семоу тѣлоу ѥ͑ю̑
слоугамʼ же беспрѣстани жегѫштамъ вь͗си граждане прѣдъстоѧ͑штиї и͑ позороуѭ̑штиї ѥ͑ю̑ вь͗зʼпишⱕ глагол̑ѫште
самодръжь͗че цѣсарю а͑урилия͑не неправедь͗нѣ сѫдиши
неправедьнѣ мѫчиши
не хоштета пожрьти
о͑тъвѣштаи͗ о͑ н̑ею̑
̔А͑урилиянъ же о̑убоя͑въ сⱕ народа ѥ͑да крамолѫ вь͗здвигʼнѫтъ дастъ о͑ н̑ею̑ о͑тъвѣтъ повелѣвъ главѣ и͑ма о͑тъсѣшти и͑ тѣлесѣ ѥ͑ю̑ поврѣшти пʼсомъ и͑ звѣремъ и͑ птицамʼ небесъскыи͑мъ
сия͑ же о͑тъвѣтъ приѥ͑мъша вь͗ четврътъи͗ день͗ марʼта мѣсⱕца и͑зидоста радоуѭ̑шта сѧ
и͑ поѭ̑шта глаголааста
съпасе на о͑тъ штиїхъ наю̑
и͑ ненавидѧштѧѧ наю̑ посрами
и͑шедъшема же и͑ма вънъ града Ст͆ыи͗ паулъ о̑умоли сѣчь͗цѫ я͑ко да и͑ӱлия͑ниѭ̑ прѣжде ѥ͑го о̑усѣкʼнѫтъ
Ст͆аа же и͑о̑улия͑ни прѣкръстивъши лице своѥ съ радостиѭ̑ протⱕже выѭ̑ своѭ̑.
и͑ сѣчь͗ца о͑тъсѣче главѫ ѥ͑и͗
Видѣвъ же свѧтыи͗ паулъ сестрѫ своѭ̑ съконь͗чавъшѫ сⱕ о͑ господи въздвигъ о͑чи свои͗ на небо благослови бога
и͑ прѣкръстивъ сⱕ протⱕгнѫ выѭ̑ своѭ̑
и͑ о̑усѣченъ быстъ
и͑ съконь͗ча мѫчениѥ͗ своѥ͗
и͑ бѣа͑ста лежⱕшти тѣлесѣ ст͆оую̑ вь͗нѣ града не даѥ͑мѣ вь͗зⱕти сⱕ о͑тъ крь͗стия͑нъ
бѣа͑хѫ бо вои͑ни приставиѥ͑ни на мѣстѣ томь блюсти
прихаждаахѫ же звѣриѥ͗ и͑ пь͗си и͑ пь͗тицѧ небесьныѧ
и͑ сѣдѣа͑хѫ о͑крѫгʼ тѣлесоу ѥ͑ю̑ я͑коже и͑ моухы о͑тъ н̑ею̑ о͑тъгонити
и͑ сице творѣахѫ до седʼми дьниї и͑ ноштиї
и͑ не я͑шⱕ ни пишⱕ звѣриѥ тиї
и͑ вь͗звѣштено быстъ а͑урилия͑ноу о͑тъ приставьѥ͑ныихъ вои͑нъ вьсе то бывъшеѥ͗
и͑ о̑услышавъ рече
ѡ̑ зʼлочь͗сть͗ноѥ бѣшениѥ рода крь͗стⰹяньска
яко ни о̑умеръшъ и͑хъ могохъ побѣдити
и͑ посълавъ о͑тъведе стрѣгѫштⱕѧ вои͑ны ноштиѭ̑
свѣтоу же бывъшоу и͑ їшедъше крь͗стия͑ни възⱕшⱕ тѣлесѣ ст͆оую̑
и͑ погребошⱕ мирьнѣ съ радостиѭ̑ цѣсарь͗ствоуѭ̑штоу г͆оу нашемоу їс͆ хс͆оу сь н̑имь͗же о͑тʼцоу слава коупʼно съ ст͆ыи͑мь͗ д͆хомʼ ныня̑ и͑ присно и͑ вь вѣкы вѣкомь͗ амⰹн
Мѣсⱕца марта въ е͆ день͗
мѫчениѥ ст͆ааго василиска
Въ то врѣмⱕ цѣсарь͗ствовавъшоу маѯимия͑ноу приде прѣмѣнь͗никъ въ а͑сʼклипиѡ̑да мѣсто и͑нъ воѥ͑вода и͑менемь а͑грипа
и͑ пои͑де на въсточь͗нѫѭ̑ странѫ привести крьстия͑ны жрь͗ти и͑мъ велⱕ богомъ
блаженыи͑ же василискъ бѣа͑ше вь͗ темници плачⱕ сⱕ и͑ молⱕ сⱕ и глагол̑ⱕ
г͆и помⱕни мⱕ и͑ о͑бличи моѥ͑ призʼваниѥ͗ да не о͑тълѫченъ бѫдѫ о͑тъ с͆тыи͗хъ мѫжь
и͑ я͑ви сⱕ ѥ͑моу г͞ь и͑ рече
помⱕнѫхъ тⱕ и вь͗писахъ твоѥ и͑мⱕ съ сѫштиїми съ тобоѭ̑ прь͗воѥ мѫченикы
ты же си пожали и͑мʼже послѣжде възъванъ ѥ͑си нъ мнозѣхъ старѣи͗ бѫдеши
нъ шедъ о̑устрои͑ сⱕ съ ѫ͑жиками свои͑ми
и͑ пришъдъ мѫчениѥ приїмеши въ команѣхъ
нъ не бои͑ сⱕ о͑тъ мѫкъ
а͑зъ бо ѥ͑смъ съ тобоѭ̑
и͑ не и͑матъ тебе врѣдіти страхъ чловѣчь͗скъ
и͑ василискъ же помоливъ сⱕ видѣ двь͗ри ть͗мници о͑твръсты
къде же свѣтъ быстъ въставъ мол̑яʼше стрѣгѫштⱕѧ вои͑ны глагол̑ⱕ и͑мъ
дадите ми вол̑ѫ мало дь͗ниї да шедъ о̑устроѭ̑ ѫжикы своѧ въ вь͗си хоумия͑ньсцѣ
потомʼ же придѫ къ и͑стинь͗ноуо̑умоу ѫ͑жицѣ го͆у моѥ͑моу їс͆ хс͆оу
Вои͑ни же рѣшⱕ
бои͑мъ сⱕ еда въскорѣ начьнѫ и͑скати тебе
василискъ рече
и͑дѣмъ о̑убо братия моя въкоупѣ даже не придетъ въ команъ воѥ͑вода
вои͑ни же и͑дошⱕ съ ст͆ыи͗мъ василискомъ
и͑ шедъше прѣбъишⱕ сь͗ н̑имь͗ въ домоу ѥ͑го
и͑ видѣвъ братиѭ̑ и͑ матерь͗ своѭ̑ мол̑ѣа͑ше сⱕ и͑мъ глагол̑ⱕ
прѣбѫдѣте о͑ вѣрѣ хс͆овѣ
и͑ молитвѫ сътворите о͑ мнѣ къ г͆оу даa съконъчанъ бѫдѫ въ͗ и͑сповѣданиї семъ
а͑зъ бо о͑тъхождѫ о͑тъ васъ
и͑ о͑тъсели не видите мене въ пль͗ти
шъдъ же къ го͆у молитвѫ сътворѫ за вы и за вьсего рода крь͗стия͑нь͗ска да и͗ прѣстанетъ о҄уже коумирослоужениѥ нечьстивыимъ и͑ придетъ благодѣть хс͆ова по вь͗сеи͗ земи
Воѥ͑вода же агрипъ вьлѣзъ въ амасиїскъ градъ съзъва старѣи͑шины града
бѣа͑ше же храмъ коумирʼскыи и͑скони нарицаѥ͑мъи петасъ и͑ дроугыи͗ серафимъ
о͑нъ же близъ ѥ͑го жрътвѫ сътворивъ и͑скаа͑ше тѣм василиска
и͑ повелѣ привести ї и͑ и͑ны темничь͗никы къ градоу комань͗скоу и͑ тоу и͑мъ сѫдити
хотѣʼше бо скоро о͑тити о͑тъ а͑масиѧ
рече воѥ͑вода маг̑истрия͑ноу и͑ вои͑номъ
съвⱕзавъше василиска биѭ̑ште приведѣте
о͑ни же шъдʼше ѧ͗шⱕ ст͆ааго василиска
и͑ съвⱕзавъше ѥ͑го сътворишⱕ ѥ͑моу о͑ноуштѫ
и͑ гвоздиѧ остры вънозишⱕ въ о͑ноуштѫ
и͑ о͑боушⱕ и͗
и͑ биѭ̑ште ѥ͑го женѣа͑хѫ я͑коже кръ͗ви ѥго земь͗ѭ̑ полия͑ти
гвоздиї бо вънидошⱕ до кости ѥ͑го
тако бо бѣʼше запрѣштено посъланыи͑мъ отъ воѥ͑воды къ н̑емоу
ведомъ же мѫченикъ хс͆овъ къ команѣ
вь͗ велицѣ мѫцѣ сы начⱕ пѣти ст͆ъи глагол̑ⱕ
а͑ште оплъчитъ сⱕ на мⱕ плъкъ не о̑убои͑тъ сⱕ срь͗дʼце моѥ
г͆ь мнѣ помошть͗ник и а͑зъ о̑узьрѫ врагы моѧ
г͆и б͆е мои съпаси мⱕ о͑тъ о̑устъ ль͗вовь͗ и͑ съхрани мⱕ съ ст͆ыими свои͑ми
молⱕштоу же сⱕ ѥ͑моу дои͑дошⱕ на село да почиѭ̑тъ мало
госпожда же селоу томоу е͑линын̑и бѣа͑ше
имⱕ ѥ͑и троя͑ни
гости же мѫжⱕ иже ведѣа͑хѫ ст͆аа͑го василиска
бѣа͑ше же и͑хъ до триї на десⱕте
о͑нѣмъ же я͑дѫштемъ въ клѣти привⱕзашⱕ ст͆аа͑го дѫбѣ соусѣ а͑воровѣ
о͑пакы же сы съвⱕзанъ молитвѫ сътворⰹ на длъзѣ
и͑ народъ събъра сⱕ къ н̑емоу
и͑ а͑биѥ быстъ трѫсъ и͑ звонъ я͑коже въскочити ведѫштиїмъ ѥ͑го о͑тъ страха
пришедъшоу же народоу къ н̑емоу вь͗си дивл̑ѣхѫ сⱕ видⱕште дѫба о͑блиствь͗нѣвъша
ти бо вѣдѣѣхѫ и͗ и͑здавъна соухъ
и͑ їсточʼникъ и͑зиде и͑з н̑его
ѥ͑стъ же и͑ до сихъ дь͗ниї
видѣвъ же народъ чоудеса господь͗н̑я риваа͑хѫ дроугъ дроуга кʼто пръвоѥ͗ прикоснетъ сⱕ къ н̑емоу
видѣвъши же господын̑и села того бывъшеѥ чоудо вѣрова го͆у съ вь͗сѣмь͗ домомъ свои͗мъ
привождаахѫ же и͑ бѣсⱕштⱕѧ͑ сⱕ къ н̑емоу
и їцѣлѣваа͑хѫ
и͑ їна многа знамения творѣа͑ше
и͑ вь͗си славья͑хѫ б͆а
и͑ воѥ͑водины слоугы вѣровашⱕ къ го͆у
и͑ о͑трѣшишⱕ ѥ͑го о͑тъ ѫ͑зъ
а͑биѥ͑ же приде стадо воловъ и͑з горы
и͑ поклонишⱕ сⱕ ѥ͑моу
и͑дѫштем же и͑мъ пѫтемь по вь͗са мѣста бываʼхѫ знамения ст͆ыимъ василискомъ
молⱕштоу сⱕ и͑ глагол̑ѫштоу
вь вь͗сѣхъ мѣстѣхъ ѥ͑го благословествитъ доуша моя господа
Пришедъшемъ же и͗мъ вь͗ н̑еи͑же вьси хотѣхѫ въкоусити
и͑ глаголашⱕ ѥмоу
я͑ждь
се бо третиї день͗ ѥ͑сть пон̑еже ничь͗соже въкоуси
блаженыи же рече
испльн̑енъ ѥ͑сʼмъ бесьмрьтънаа͑го брашь͗на
васъ питаѥ͑тъ хлѣбъ а͑ мене слово бж͆иѥ
васъ веселитъ вино мене же благодѣть ст͆ааго дх͆а
васъ крѣпитъ пишта мене же х͆с
васъ насытⱕтъ мⱕса мене же молитвы
васъ покои͑тъ животъноѥ мене же мои͗ х͆с
васъ о͑деждѫтъ ризы мене же правʼда
вы веселите сⱕ смѣхомъ а͑зъ же пѣтиѥ͑мъ
вы красоуѥ͑те сⱕ златомъ азъ же крь͗стомъ
вы чаѥ͑те видѣти кʼнⱕза маловрѣмень͗на
а͑зъ же чаѭ̑ цѣсара вѣчь͗наа͑го
речетъ бо господь мои
и͑дѣте благословь͗ѥ͑ниї от.͛ца моѥ͑го
приїмѣте о̑уготованоѥ вамъ цѣсарествиѥ
дошедъшемъ же и͑мъ на о̑утрь͗я въ команѫ слышаахѫ о͑тъ многъ ѥ͑же творѣше воѥвода мѫкы крьстия͑номъ
вьлѣзъ же маг̑истрия͑нʼ къ воѥ͑водѣ рече
пришелъ ѥ͑стъ василискъ
повелѣ же воѥ͑вода вь͗вести ѥ͑го въ храмъ а͑полоновъ и͑ жрьти
а͑ште ли не хоштетъ то въскорѣ съмрьтиѭ̑ погоубити ї
и͑зведъше же и͗ биѭ̑ште глаголаахѫ
вьлѣзъ въ храмъ жь͗ри
повелѣ бо воѥвода и͑ли жъръше и͑збыти ти и͑ли не жъръше зьлѣ о̑умрѣти
помысли о̑убо да не зь͗лѣ о̑умь͗реши вѣроуѧ къ невидимоуо̑умоу богоу
Ст͆ыи͑ же мѫченикъ рече
а͑зъ вѣдѣ я͑ко мои б͆ъ вь͗сегда видитъ сⱕ
и͑ видитъ достои͑ныѧ своѧ͗
а͑зъ помль͗чѫ себе ради да повѣдⱕтъ чоудеса ба͆ моѥ͑го ѥ͑же видѣшⱕ на пѫти ведѫштиї мене
вои͑ни же и͑же бѣшⱕ сь͗ н̑имь͗ рѣшⱕ
по и͑стинѣ велика чоудеса видѣхомъ сь н̑ⰹмъ и͑дѫште
сим.͛ же глагол̑ѫштемъ пришедъше поѧ͑шⱕ василиска
и͑ вьведошⱕ и͗ къ воѥводѣ
и͑ глагола ѥ͑моу воѥ͑вода
ты ли ѥ͑си васискъ словыи͗
о͑нъ же рече
а͑зъ ѥ͑смъ
воѥ͑вода рече
чесо ради о̑убо не жьреши по цр͆ьскоу повелѣнию̑
василискъ рече
кʼто ти повѣда я͑ко не жь͗рѫ
а͑зъ въи͑нѫ жь͗рѫ богоу своѥ͑моу жрьтвѫ хвалѣ
воѥ͑вода же слышавъ радъ быстъ
и͑ рече
благодѣть͗ милостивыи͗мъ богомъ
и͑ пристѫпивъ василискъ къ крадѣ рече жерь͗цемъ
что ѥ͑стъ и͑мⱕ богоу вашемѹ
о͗ни же рѣшⱕ
а͑полонъ
василискъ рече
наречениѥ бога вашего пагоубѫ вѣроуѭ̑штиїмъ къ н̑емоу знаменѹѥ͑тъ
вь͗сь͗ бо вѣроуѧи͗ къ н̑емоу погыбʼнетъ вь͗ вѣкы
воѥ͑вода рече
коѥ͑ и͑мⱕ и͑матъ богъ ѥ͑моуже ты рече жръти
василискъ рече
мои богъ неи͑здреченʼнъ ѥ͑стъ и͑ невь͗нⱕтъ и͑ не разоумѣѧ͑ сⱕ и͑ неи͑сповѣданъ невидимъ сы
Воѥ͑вода рече
чʼто о̑убо
и͑мене ли не и͑матъ богъ ѥ͑моуже рече
жь͗рѫ
василискъ глагола
я͑же въ ст͆ыи͑хъ кʼн̑игахъ лежⱕшта и͑мена бога моѥ͑го а͑ште велиши да глагол̑ѫ
воѥ͑вода рече
рь͗ци не боѧ͑ сⱕ
василискъ рече
о͑тецъ нарицаатъ сⱕ и͑ вь͗седръжител̑ь и͑ г͆ь и͑ б͆ъ и͑ вь͗сѣмъ ц͞рь и͑ г͆ь саваѡ̑ѳъ и͑ съпасъ и͑ милосръдъ и штедръ и͑ милостивъ и͑ длъготръпⱕи͗
томоу а͑зъ жъ͗рѫ жрътвѫ хвалѣ
воѥ͑вода рече
ѥ͑моуже хоштеши богоу тъчьѭ̑ жь͗ри и͑ їзбѫди насъ
не бо ѥ͑си призъванъ прѣмѫждрати сⱕ
васⰹлискъ рече
вь͗неми жрь͗твѫ моѭ̑
и͑ вь͗здѣвъ рѫцѣ на небо рече
б͆е вь͗седръжителю ѥ͑динъи блаже и͑ милосрь͗де послоушаѧи͗ вь͗сѣхъ въ и͑стинѫ работаѭ̑штиїхъ тебѣ покажи и͑ о͑ мьн͗ѣ недостои͑нѣ рабѣ своѥ͑мъ своѭ̑ благынѫ̑ сътворивыи чловѣка и͑ въо͑бразивыи͗ о͑бразомъ ст͆ыи͗мъ твои͗мъ и͑же въдѹнѫ намъ дх͆а ст͆ааго твоѥ͑го
г͆и їсоу х͆е о҄услыши гласъ мои͗
и͑ подвигни нечѹвествь͗на и͑ глоуха коумирѣ сего
и͑ поврьзи ѥ͑го и͑ съкроуши
и͑ расыпи їмъ скврънавѫʼ жрътвѫ
и͑ покажи їмъ я͑ко ты ѥ͑си ѥ͑динъ б͆ъ
о͑бличи о͑ мьнѣ силѫ божьства твоѥ͑го вь͗ сь часъ
и͑ а͑биѥ молитвѫ сътворивъшоу ѥ͑моу сь͗нⰹде о͑гн҄ь съ небесе
и͑ пожьже храма
и͑ лъжеи͑менънааго бога сътвори а͑кы пѣсъкъ дробенъ
видѣвъ же воѥвода избѣже вънъ
и͑ вьсь градъ възмⱕте сⱕ о͑тъ бывъшаа͑го страха
о͑ста же ѫ͑трь͗ ст͆ыи͗ поѧ и͑ глагол̑ⱕ
да въскръснетъ богъ и͑ разидѫтъ сⱕ врази ѥ͑го и͑ бѣжⱕтъ о͑тъ лица ѥ͑моу ненавидⱕштиї ѥго
о͑гн̑ь прѣдь н̑имъ да пои͑детъ и попалитъ о͑крьсть врагы своѧ
воѥ͑вода же повелѣ посълати вои͑ны и͑ їзвести ї и͑с храма
тⱕжьцѣ бо скръжътааше зѫбы на н̑ь
и͑ рече къ н̑емоу
о͑боуѥне и вьсеѧ милости богъ стоуждь͗ чьсо ради и͑нако рече и͑ їнако сътвори
глаголааше жръти да въ жрътвы мѣсто влъхвованиѥ͑мъ свои͑мъ о͑гн̑ь принесе на храмъ и͗ бога нашего пожьже
да а͑ бы не былъ влъхвъ и͑ насъ бы о͑гн̑ь тъ пожеглъ
а͑ быхомъ не и͑збѣгли и͑ тебе бы пожеглъ ѫ͑трь͗ о͑ставъша
нъ о͑ста ничьсоже приѥ͑мъ врѣда ѫ͑трь сы оу о͑гʼня
нъ нын̑я и͑сповѣждь мнѣ о͑ вльхвованиї своѥ͑мь͗
и͑ пристѫпивъ пожь͗ри
и͑ отъпоуштѫ тⱕ
а͑ште ли не хоштеши прѣпростѣ съмрьти прѣдамъ тⱕ
василискъ рече
не жь͗рѫ коумиремъ безʼдоушъныи͗мъ нъ богоу своѥмоу ѥ͑же вь небесехъ жрътвѫ славѣ
и͑ знамения͑ же о͑гню я͑же видѣ и͑ їна бол̑ьши сихъ сътворѫ въ и͑мⱕ о͑ц͆а и͑ сн͆а и ст͆ааго дх͆а
разгʼнѣвавъ же сⱕ воѥвода повелѣ ѥ͑го о̑усѣкʼнѫти
ведошⱕ же и из града и͑ о̑усѣкʼнѫшⱕ и͗ на мѣстѣ нарицаѥ͑мѣ дио͑скоръ
воѥ͑вода же повелѣ тѣло ѥ͑моу въврѣшти вь͗ рѣкѫ
нъ вьзⱕшⱕ ѥ крь͗стия͑ни о͑тъ спекоулатора давъше ѥ͑моу три десⱕти златицъ
и͑ съзъда ѥ͑моу цръкъве маринъ кто крьстиянъ въ команѣ
бываѭ̑тъ же чоудеса многа на мѣстѣ томь
и͑ вьси наслаждаѭ̑штеи͑ сⱕ чоудесъ славⱕтъ о͑тʼца и͑ сн͆а и͑ ст͆ааго дх͆а нын҄ѣ и͑ присно и͑ вь вѣкы вѣкомъ а͑ми͆
мѣсⱕца марта вь ѕ͆ дьнь͗ чоудотворения ст͆ааго конона и͑же въ исавриї
Вь врѣменехъ ст͆ыи͑хъ а͑постолъ ѥ͑гда словоу божь͗ства и͑ въплъштения о̑усʼмоштрениѥ чловѣкомъ проповѣдаʼше сⱕ тъгда вь͗сел̑енѣи͗ проповѣдьникъ и͑ а͑постолъ паулъ походⱕ ѧ͑зыкы дои͑де и͑ къ странамъ и͑сауръскымъ
и͑ о̑услышавъ я͑ко вь͗си гради и͑мъ и͑ мѣста паче и͑нѣхъ ѧ͑зыкъ бѣсы имѫтъ къ коумирьскыимъ прѣльстемь͗ хотѣа͑ше и͑ти къ горьн̑иїмъ мѣстомъ
нъ възбрани ѥ͑моу ст͆ыи͗ дх͆ъ многааго ради и͑хъ невѣрь͗ства я͑ко не и͑мѫтъ приѧ͑ти проповѣдания
по реченоуо̑умоу о͑тъ г͆а не помештате бисъра вашего свиния͑мъ о̑уклони сⱕ о͑ть н̑̑ихъ ноуждѫ себѣ сътворивъ и͑ їнѣмъ прѣжде жь͗дѫштиїмъ проповѣдати слово бе съблазна по о͑тъкръвению̑ дх͆а ст͆ааго
потомь͗ же несторъ кʼто вь тѣхъ мѣстѣхъ добрааго корене о͑брѣтъ сⱕ нада нарицаѥ͑мѫ и͑мы женѫ живѫшта вь вь͗си нарицаѥ͑мѣ видана сѫшти о͑тъ града и͑саурь͗скаа͑го и͆ї попь͗риштъ
и͑ прозⱕбоста плода благовѣрънааго
и͑ нарекошⱕ и͑мⱕ ѥ͑моу кононъ
семоу же въздрастомъ съвръшеноу бывъшоу родител̑ѣ ѥмоу съвѣштаста сⱕ женити ї дѣвицеѭ̑ именемь а͑нʼна
дошедъшоу же врѣмени бракоу я͑ви сⱕ кононоу а͑рʼхагʼг̑елъ михаи͑лъ а͑кы мѫжь͗ въ о͑дежди свѣть͗лѣ
и͑ бесѣдоуѧ сь͗ н̑имъ о͑глашааше и͑стинь͗ныѧ таи͑
о͑нъ же о̑увѣштавъ сⱕ и͑ тоу а͑биѥ͗ срьдь͗це въдавъ прошаа͑ше кръштения
моляше же сⱕ а͑кы мѫжоу а͑рхагʼг̑елоу мнⱕ сего чловѣка сѫшта
а͑рхагʼг̑елъ же разоумѣвъ конона о̑увѣштавъша сⱕ и͑ вь͗сѣмъ о̑умомъ приїмъшь слово и͑ просⱕшта кръштения веде ѥ͑го къ водѣ
и͑ сьведъ ѥго въ ст͆ѫѭ̑ и͑ блаженѫѭ̑ трои͑цѫ и͑ давъ ѥ͑моу комъканиѥ и͑ знаменавъ ѥ͑го и͑ свⱕтивъ о͑тиде невидимо
видимо бо прѣбываа͑ше сь͗ н̑имь дои͑жде ст͆и сⱕ
и͑ їсплънь быстъ ст͆ааго дх͆а
родител̑я же ѥ͑моу сего не вѣдѫшта сьвѣтъ о͑ брацѣ твораста
и͑ приведъша о͑жениста
о͑нъ же въ прь͗воѥ вь͗земъ въжьженѫ свѣштѫ положивъ подъ спѫдомь͗ и͑ рече къ женѣ своѥ͑и͗ сѫшти ѥ͑и дѣвици
чʼто ѥ͑стъ слажде
свѣтъ ли и͑ли тъма
о͑на же о͑ть͗вѣшта
свѣтъ ѥ͑стъ слажде
и͑ їна приложивъ о͑тъ ст͆ааго дх͆а даныѧ ѥ͑моу благодѣти словеса казанию̑ о͑брати о̑умъ о͑троковици
и͑ чиста прѣбывъша троудиста сⱕ и͑звѣсто въ вʼсеи чистотѣ съхранивъша свои тѣлесѣ вь͗ неи͑стьлѣниї
о̑услыша же мати правь͗дь͗ноуо̑умоу
и͑ рада быстъ
и͑ въсхвали ѭ̑
и͑ въ тои͗ жизни прѣбыста
потомь же и о͑т.͛ца своѥ͑го а͑рʼхагʼг̑еловы ради благодѣти о͑братив блага о̑угодь͗ника показа бо͆у я͑коже и͑ ха͆ ради мѫчениѥ съвръши
о̑умеръши же ст͆ааго конона женѣ чистѣи͗
и͑ съ материѭ̑ ѥ͑го въ ѥ͑дномь͗ гробѣ положи ї
о͑ста же о͑ себѣ ѥ͑динъ расты вь вь͗семъ трь͗пѣниї и͑ троудѣ даноѥ ѥ͑моу съкровиште о͑тъ благодѣти доуховь͗ныѧ до врѣмене я͑вь͗е͑ния ѥ͑моу съхран̑ь
Великъ же день творⱕште а͑полѡ̑ноу вь͗ пештерѣ коѥ͑и страшьнѣ и͑ темь͗нѣ и͑жде по о͑бычаю̑ и͑мъ бѣаше творити съборъ исаурь͗скоуо̑умоу градоу и͑деже многы тъмы мѫжь и͑ женъ о͑тъ и͑сауриѧ събираа͑хѫ сⱕ
ѥ͑стъ же въ прѣгын̑ѣхъ мѣсто то и͑ вь͗ непрѣходъныи͗хъ горахъ растоѧ о͑тъ града попришть четырь
въ тъ о̑убо день͗ сь͗бираѭ̑штоу сⱕ народоу и͑ хотⱕште и͑зʼ града излѣсти вънезаа͑пъ пристѫпивъ ст͆ыи͗ кононъ показа сⱕ и͑мъ вь томь͗ градѣ
и͑ видѣвъ ѧ въо͑рѫжьшѧ сⱕ и͑ о̑уготовьшⱕ сⱕ на прѣдьлежⱕштая нечь͗стия своимъ и͑мъ ѧ͑зыкомъ въскрича глаголⱕ
мѫжи потрьпите
да васъ въпрошѫ
рече же имъ
на чʼто образъ сьвьпльчению̑ о̑устръ͗мили сⱕ ѥ͑сте
ѥ͑да кая рать васъ ноуждьна зоветъ
о͑ни же рѣшⱕ ні
нъ трѣбѫ богоу а͑полоноу творимъ дьнесь
ст͆ыи͑ же къ н̑имъ
да кʼто ѥ͑стъ сіи͗ а͑полонъ хотѣлъ быхъ о̑увѣдѣти
чʼто же ѥ͑стъ мошть͗ ѥ͑моу
и͑ли чʼто ѥ͑го сила
о͑ни же рѣшⱕ ѥ͑моу
тъ ны строи͑тъ и͑ крѣпитъ въ рати я͑коже и͑ о͑тцⱕ нашⱕ
о͑ни бо и͑ прѣдашⱕ намъ сиї обычаи͗
ст͆ыи͑ же кононъ въпрашааше и͑хъ рѫгаѧ сⱕ
слышасте ли о̑убо о͑тъ н̑его гласъ ли дасте ѥ͑моу слово
о͑ни же рѣшⱕ
ни нъ о͑бычаи͗ отецъ нашихъ о̑увѣри насъ
о͑нъ же кь͗ н̑имъ
нъ о͑тʼци ваші а͑кы бесловесъная животъна о̑у прѣль͗сти бѣа͑хѫ не сѫште въ разоумѣ и͑стінʼнаа͑го бога
а͑ште бо бышⱕ ѥ͑го вѣдѣли не бышⱕ къ глоухоу и͑ неподвижь͗ноу камыкоу толико творили тьштаниѥ
Дадите же ми на н̑ь власть
и͑ покажѫ вамъ кого чь͗тете и͑ кʼто ѥ͑стъ богъ вашъ
да покажѫ ѥ͑го чрь͗ниломъ да виждѫ може ли и͑змыти себе
и͑ дадите ми мʼлатъ желѣзнъ
и͑ съкроушѫ ѥ͑го
и͑ видимъ може ли пакы въ о͑бразѣ своѥ͑мъ быти
подамъ же ѥ͑моу брашъно
и простеръ рѫкѫ вьземъ да я͑стъ
доколи безоумь͗л̑и ѥ͑сте сего не разоумѣѭ̑ште
нъ нын̑я послоушаи͑те мене я͑ко и͑ а͑зъ ѥ͑смъ вашего племене
штоуждъ же васъ дѣломъ
о͑станѣте сⱕ о͑тъ сихъ и͑ нао̑учѫ васъ кого бы чисти и͑ клан̑яти сⱕ богоу и͑же въ вышь͑н̑иїхъ сѣдⱕи͗ бога сѫшта крѣпа невидима вь͗се же видⱕшта творьца небоу и͑ земи и͑ морю и͑ вь͗сѣмъ и͑же сѫтъ вь͗ н̑ихъ
цр͆ь ѥ͑стъ крѣпькъ и͑ силенъ и͑ съпасаѧ въ рати своѧ погоубь͗яѧ же врагы
и͑ коумиромъ слоугоуѭ̑штиїмъ и͑ бѣсомъ жьрѫштⱕѩ а͑ не богоу тацѣмъ врагъ ѥ͑стъ дръзъ
тъ не проситъ жрътвъ кръвавъ
нъ бе съблазна хоштетъ да сⱕ познаѥ͑тъ о͑тъ приходⱕштиїхъ къ н̑емоу
без лѫкы и͑ бе зълобы вѣровати же ѥ͑моу я͑ко богъ и͑стинъныи͗ и͑ о͑тець͗ сн͆оу и͑ночⱕдоу бо͆у сѫштоу и͑стинъноуо̑умѹ го͆у нашемоу їс͆ хс͆оу и͑же о͑тъ отʼца неразлѫченъ ѥ͑стъ ѥ͑гоже ради и вѣкы сътвори
͑Обьшть͗никъ же бж͆ьствоу и͑ цѣсарь͗ствоу ѥ͑го и͑ сн͆оу ѥ͑моу ѥ͑стъ дх͆ъ ст͆ыи͗ и͑же о͑тъ о͑тʼца и͑сходитъ благотворⱕи͗ и͑же ѥ͑стъ надъ вьсѣми дѣлаѥ͑мо
си о̑убо триїмень͗ная ѥ͑дʼно сѫтъ бж͆ьство
ѥ͑динъ ѥ͑стъ б͆ъ ревь͗нивъ сы и͑ о͑гн̑ь попал̑ѣѧ врагы своѧ и͑же коумирⱕ чьтѫтъ а͑кы бг͆ы и͑ бѣсомъ жьрѫтъ и͑ попаляѧ вь͗ н̑ихъ вь͗ дь͗ни гнѣвоу и͑ о͑тъмь͗стивъ
милосръдъ же ѥ͑стъ лише къ вь͗сѣмъ призываѭ̑штиїмъ ї и͑ вѣроуѭ̑штимъ кʼ н̑емоу паче же и͑же о͑тъ нечь͗стия о͑братⱕтъ сⱕ къ н̑ѥмоу
любитъ же и͑ любⱕштⱕѧ ѥ͑го
славитъ же и͑ славⱕштⱕѩ ѥ͑го
радоуѥ͑тъ сⱕ о͑ мирѣ ѥ͑же дроугъ дроуга любитъ
веселитъ сⱕ пакы о͑ чистости жития и͑ о͑ сь͗мѣрениї
и͑же о̑убо зъла ненавидитъ и͑ о͑ добрѣ порадоуѥ͑тъ сⱕ а͑ште ѥ͑го не любите я͑вѣ ѥ͑стъ я͑ко зь͗ли ѥ͑сте и͑ мⱕтежь͗ници
и͑ не и͑мате мошти сътрьпѣти гнѣва ѥ͑го
Нъ послоушаи͑те и͑ не о͑жесточите выѧ вашеѧ кʼ н̑емоу пон̑еже я͑ко рѣхъ не и͑мате мошти сътрь͗пѣти я͑рости гнѣва ѥ͑моу
на такыѧ бо напрасно я͑ритъ сⱕ
а͑ ѥ͑же нын̑ѣ а͑кы безоумь͗ли ѥ͑сте на слоужь͗бѫ блазнⱕштоу васъ дия͑волоу
нъ о͑ставивъше и͗ о͑тъстѫпите о͑тъ н̑его
и͑ о͑братите сⱕ къ го͆у нашемоу їс͆ хс͆оу
и͑ вь͗сѣхъ васъ благыи͑хъ насытитъ
о̑учⱕштоу же ѥ͑мѹ сихъ о͑тъ такого безоумия о͑тъстѫпити и͑ на съпасъноѥ͗ прѣи͑ти проповѣданиѥ о͑ни же прѣбываа͑хѫ не покорⱕште сⱕ ѥ͑моу я͑коже и͑ на гнѣвъ о͑братити сⱕ и͑мъ на н̑ь възвраштаѭ̑штоу ѧ ѥ͑моу о͑тъ трѣбъ и͑мъ паче же бъшъѭ̑ ставⱕштоу
мⱕтежоу же бывъшоу вь͗ н̑ихъ о͑ви о̑устрь͗мишⱕ сⱕ о̑убити ї
о͑ви же ставь͗я͑хѫ ѧ͑ възбран̑яѭ̑ште и͑мъ я͑ко мало сладъко слышⱕште и͑ обратити сⱕ хотⱕште нъ ѥ͑дʼначе съврьшения не и͑мѣа͑хѫ
ѥ͑дʼва же ставишⱕ мⱕтежь͗ и͑же сⱕ мнѣа͑хѫ о͑браштаѭ̑ште сⱕ начⱕшⱕ глаголати къ праведʼноуо̑умоу
како можеши о̑увѣрити насъ я͑ко ѥстъ богъ вⱕштиї нашего бога нами чь͗сть͗ноу сѫштоу
Много же ѥ͑моу глагол̑ѫштоу къ н̑имъ и͑ оучⱕштоу никакоже покорѣахѫ сⱕ
нъ и͑ паче не вѣроваахѫ я͑коже на то и͑мъ прити и͑ чоудесъ о͑тъ н̑его просити
и͑ глаголашⱕ ѥ͑моу
что можетъ сътворити ѥ͑гоже ты чьтеши да вѣроуѥ͑мъ ѥ͑моу
покажи о̑убо намъ понѣ ѥ͑дно знамениѥ͗
и͑ вѣроуѥ͑мъ ѥ͑моу и͑ тебѣ
ст͆ыи͗ же кононъ видѣвъ и͑хъ толико невѣрь͗ство я͑ко и͑ знамения просⱕтʼ рече къ н̑имъ
о͑слабите ми мало
и͑ се сътворимъ
нѣ ли ю̑нотъ въ васъ и͑ благоголѣненъ
дроузии͑ же бол̑ьши и͑ни же на кон̑ихъ
да пои͑демъ о̑убо вь͗си на мѣсто вашемоу събороу
вы же варіте
а͑зъ же а͑кы старъ вь͗слѣдоуѭ̑
и͑ дадимъ слово дроугъ дроугоу
и͑же варивʼ доидетъ мѣста того того ѥ͑стъ силенʼ б͆ъ
а͑ и͑же послѣжде придетъ да месть͗ приїметъ б͆ъ и͑мъ я͑ко не съштоу ѥ͑мѹ б͆оу
о͑ни же видѣвъше старость ѥ͑моу порѫгашⱕ сⱕ и͑ о͑бѣшташⱕ сⱕ о̑упʼваѭ̑ште кон̑ьскыи͑мъ ходомъ и͑ голѣнь͗ми свои͑ми
глаголаа͑хѫ бо дроугъ къ дрѹгоу яко не и͑матъ дои͑ти мѣста до четырь͗ дь͗ниї
како бо и͑матъ сътръпѣти толикъ пѫть͗ бѣдʼноу сѫштоу и͑ горъноу
Ст͆ыи͑ же бж͆ии кононъ разоумѣвъ я͑ко о͑тъчаашⱕ ѥ͑го я͑ко не могѫштоу ѥ͑моу сего о̑устава съконьчати подвиже сⱕ паче
и͑ ѥ͑динъ молитвѫ творⱕ глаголааше
владыко г͆и б͆е о͑тче вь͗седръжителю г͆и їсоу х͆е ѥ͑гоже ради миръ быстъ о̑укрѣпи мⱕ
и͑ съблазні вьсе множь͗ство се да навыкнѫтъ яко блазнⱕтъ сⱕ о н̑ихъже вѣроуѭ̑тъ
и͑спльни ѧ да разоумѣѭ̑тъ я͑ко ты ѥ͑си б͆ъ
и͑ развѣ тебе и͑ного нѣстъ
и͑ да пріи͑метъ мⱕ ст͆ыи͗ а͑рʼхагʼг̑елъ михаи͑лъ и͑же приведе мⱕ на разоумъ твои͗ и͑ познати мⱕ сътвори таи͑нѫ твоѭ̑ и͑з дѣтъска въздраста
и͑ а͑биѥ͑ приде ст͆ыи михаи͑лъ
и͑ ст͆ааго о̑укрѣпивъ доведе бес троуда на мѣсто
а͑ сиѧ съблазні невидимѣ
наченъше пѫть͗ походⱕште и͑ ломⱕште сⱕ бѣа͑хѫ въ горахъ върѫштаѭ̑ште сⱕ вь стѣнахъ вьсь͗ дьнъ тъ и͑ тѫ ношть͗ я͑коже не и͑мѣти и͑мъ силы ни тѣла цѣла ни кости
ни мѣста о͑тъ мѣста прѣи͑ти не можаа͑хѫ
Ст͆ыи͑ же кононъ варивъ на дроугыѧ дь͗ни зао̑утра въставъ о͑брати сⱕ
и͑ о͑брѣте ѧ на мѣстѣ и͑жде и͑хъ бѣ о͑ставилъ
видѣвъше же ѥ͑го вь͗незаапь о̑ужасънѫшⱕ сⱕ
о͑нъ же приближивъ сⱕ къ н̑імъ нападе на н̑ⱕ поѥ͑мь͗ ѧ и глагол̑ⱕ
что се сътвористе о͑ставивъше мⱕ доселѣ
а͑ а͑зъ о͑жидаѭ̑ васъ да въстѫживъ пакы о͑братихъ сⱕ къ вамъ
о͑ни же троудьни и͑ доушⱕ не и͑мѫште повѣдаахѫ ѥ͑моу бывъшеѥ͗ мол̑яахѫ ѥ͑го наставити ї на пѫть͗
о͑номоу же оувѣштавъшоу сⱕ и͑ молитвѫ сътворивъ о͑ть͗нⱕ о͑тъ н̑ихъ невидѣниѥ͑мъ а͑рʼхагʼг̑еловомъ да вьси бывъшиї пои͑дошⱕ вьслѣдъ ѥ͑го
пришедъшемъ же и͑мъ на мѣсто глагола и͑мъ ст͆ыи͗
покористе ли сⱕ о̑убо по о̑уставоу вашемоу сътворите о͑бѣтъ вашъ
се бо о͑тъпадосте вы и͑ бг͆ъ вашъ
дадите о̑убо да мьштѫ бг͆оу вашемоу
о͑ни же прѣбываа͑хѫ безокоуѭ̑ште невѣрь͗ствиїмъ
и͑ глаголаа͑хѫ
не и͑маши напʼсати вины бг͆оу нашемѹ
мы бо ѥ͑смъ повинь͗ни съблазнивъше сⱕ на пѫти
тъ бо не о͑тъпаде
и͑ насільѥ сътворишⱕ ѥмоу не съконь͗чати ѥже о͑бѣшташⱕ сⱕ
Пакы о̑убо рече имъ
чʼто о̑убо хоштете
моѥ͑моу ли вѣроуѥте богоу и͑ли вашемоу
о͑ни же рѣшⱕ своѥ͑моу
и͑ рече и͑мъ
и͑же о̑убо речетъ лъжеи͑менънъи͗ богъ покорите ли сⱕ ѥ͑моу
и͑ вь͗си о̑уставомъ вьзь͗пишⱕ
о̑увѣришⱕ же ѥ͑го о͑ семь
и͑ раждегъ сⱕ ст͆ыи͗ доухомь тече къ коумироу
на высоцѣ же стоѧштоу коумиру въспрѣтивъ ѥ͑моу рече къ н̑емѹ
тебѣ глагол̑ѫ
велитъ ти їс͆ х͆с мои сьлѣсти
страхомъ же клонⱕ сⱕ и͑ запрѣштениѥ͑мъ сь͗паде коумирь͗ съ мѣста своѥ͑го
и валⱕ сⱕ приде близъ ст͆ааго
и͑ ста простъ
о̑ужаснѫшⱕ же сⱕ вь͗си о͑тъ страха
вьздивь͗ше же сⱕ о͑тъ чоудесъ вь͗скричашⱕ велми
поманѫвъ же и͑мъ рѫкоѭ̑ рече къ н̑имъ
покористе ли сⱕ понѣ нын̑ѣ и͑ли ни е͑дначе
видѣшⱕ бо коѥго рѫгаѭ̑шта сⱕ
да о͑ви о͑бѣштаваа͑хѫ сⱕ
дроузиї же не покораа͑хѫ сⱕ глаголѫ̑ште а͑кы нѣстъ велико чоудо
о͑нъ же не о͑слабь͗я͑ше имъ
нъ прѣбывааше кажⱕ и͑ глагол̑ⱕ
͗Ѡ толикоу вашемоу безоумию̑ доколѣ прѣбывате въ безоумиї
и͑же ѥ͑стъ б͆ъ не тацѣхъ хоштетъ да бѫдѫтъ и͑же ѥ͑моу сѫтъ свои͗ и͑ чътѫштиї ѥ͑го нъ така срьдʼца и͑мѣти
я͑коже ѥ͑стъ самъ и͑стиненъ и͑ благъ сы и͑ свои͑мъ благомъ велитъ быти
правь͗дивъ сы и͑ свои͑мъ такожде велитъ быти
и͑ тацѣмъ такожде велитъ быти я͑къ же и͑ самъ ѥ͑стъ мои͗ б͆ъ
вашь͗ же б͆ъ камѣнъ сы о͑камени ваша срь͗дьца
и͑ прѣльсть͗никъ сы и͑ дияволъ прѣль͗стити хоштетъ васъ
и͑ невѣренъ сы невѣрнъ и͑ васъ сътвори
да не прѣбываи͑те о̑убо о͑ сихъ нъ послоушаи͑те мене и͑ о͑тъстѫпите о͑тъ бѣсования и͑ о͑тъ прѣль͗сти и͑хъ я͑ко не сѫтъ бз͆и нъ ѥ͑стъ б͆ъ ѥ͑же мноѭ̑ повѣданъ вамъ
хоштете ли и͑ о͑тъ камыка сего о̑услышати и͑же вами чьстенъ я͑ко прѣльштаѥ͑те сⱕ
приближите сⱕ къ мнѣ и͑ о̑услышите
о͑ні же приближивъше сⱕ прилежь͗нѣ зьрѣʼхѫ къ н̑емоу видѣти нѣчʼто бол̑е бываѭ̑штиїхъ о͑ть͗ н̑его
Ст͆ыи͑ же кононъ съ многомъ прѣштениѥ͑мъ въсʼпрѣтівъ коумиру стоѧштоуо̑умоу рече
глагол̑и ми ты кʼто ѥ͑стъ б͆ъ
ты ли и͑ли ѥ͑же мʼноѭ̑ проповѣдаѥ͑мъ
тъгда съ многомъ страхомъ камѣныи б͆ъ рѫцѣ простеръ на небо чловѣчь͗скомъ гласомъ и͑звѣшта глагол҄ⱕ
ѥ͑динъ ѥ͑стъ б͆ъ
ѥ͑динъ ѥ͑стъ х͆с и͑же тобоѭ̑ проповѣданъ
семоу же бывъшоу чоудеси вьсь͗ тъмами народъ великомъ гласомъ вь͗скрича глагол҄ⱕ
ѥ͑динъ б͆ъ кононовʼ о͑делѣ
сии͑ же гласъ до дь͗несь͗н̑ѣаго вь͗пиѭ҄тъ събираѭ̑ште сⱕ въ прѣславънъи͗ тъ день памⱕти ст͆ааго конона вʼса и͑саурия и прѣдѣли ѥ͑и͗ сь свѣштами и͑сходⱕште и͑з домовъ свои͗хъ съ вечера и͑дѫште вь съборънѫѭ̑ ѥ͑моу црь͗къве вь͗ видѣнѣ нарицаѥ͑мѣ вь͗си
прѣбываѭ̑ште же кричⱕште о͑ прѣславь͗нѣѣмь чоудеси потрⱕсъ и͑мъ рѫкоѭ̑ ѥ͑ʼдва ѧ стави глагол҄ⱕ
понѣ нын̑ѣ и͑сповѣдите о͑тъпадениѥ͗ б͆оу вашемоу
дадите о̑убо да мь͗штѫ ѥ͑моу
народоу же многоу вѣровавъшоу о̑устръмишⱕ сⱕ и͑ съкроушишⱕ коумирⱕ
и͑ крʼстишⱕ сⱕ
прокъ же и͑хъ ѥ͑дначе не покорⱕште сⱕ по дия͑воловѣ силѣ и͑ тⱕжько си сътворивъше о͑ съкроушениї коумира своѥ͑го дроугоѥ͗ чʼто примыслишⱕ лѫкава коѥ͑го бѣса приложити силѫ на прѣподобьнааго и͑же и͑мъ бѣа͑ше въ съкровѣ вь͗ пештерѣ страшенъ кʼто мʼнⱕ сⱕ ратʼникъ и͑мъ сы и͑ гоубител̑ь ѥ͑моуже и͑ подараа͑хѫ трѣбами не на о̑успѣхъ нъ да не бѫде о͑тъ н̑его врѣда
вѣровавъше же моляхѫ сⱕ я͑ко да бы шелъ и͑ о͑тъгъналъ лѫкаваʼго того бѣса
дроузии͑ же и͑скоушаѭ̑ште я͑коже не и͑матъ съдолѣти а͑ вѣровавъшеи͗ жь͗дѣахѫ я͑ко и͑ томоу зьлоу о͑делѣти и͑матъ ст͆ыи͗ кононъ
и͑ о͑бѣштавʼ сⱕ и͑мъ пои͑де сь н̑ими на мѣсто
вь͑сь͑ же народъ и͑дѣа͑ше
и͑ свѣштⱕ въжегъше сьнидошⱕ въ камѣнѫѭ̑ тѫ распалинѫѭ̑ съ многомъ страхомъ сѫмнⱕште сⱕ
о͑нъ же видѣвъ ѧ тако сѫмнⱕштѧ сⱕ вь͗скрича глагол҄ⱕ
не бои͑те сⱕ
ныня бо о̑узрите конець͗
и͑ пристѫпивъ на распалинѫѭ̑ тѫ пештерѫ и͑ вьспрѣти нечистоуо̑умоу томоу дх͆оу я͑коже о͑чивисть͗ вь͗сѣмъ показати сⱕ ѥ͑моу
и͑зѫтри же вь͗пиѧ поуштааше гласы молитвъныѧ да ѥ͑моу не о͑бличитъ скврьнавааго ѥ͑моу о͑браза
͑Ономоу же вь͗спрѣтивъшоу ѥ͑моу съ многомъ страхомь͗ и͑злѣзъ о͑тъ сквожьн̑ⱕ коѥ͑ѧ͗ и͑дѣа͑ше валⱕ сⱕ
и͑ а͑ви сⱕ вьсѣмъ а͑кы старица растрьзана тѣломь
и͑ вь͗скрича весь народъ вь͗пиѧ прь͗выи͗мъ гласомь͗
ѥ͑динʼ б͆ъ кононовъ
б͆ъ кононовъ о͑долѣ
и͑ въспрѣтивъ лѫкавоуо̑умоу томоу бѣсоу зарече ѥ͑моу да никʼдеже сⱕ не я͑витъ ни пакости сътворитъ комоу
тъгда ст͆ыи͗ кононъ въздъхнѫ на н̑ⱕ глагол̑ⱕ и͑ кажⱕ и͑мъ
видите кʼто вами съвладетъ
видите коѥ͗ сѫтъ ваши бози
ваа͑хѫ ноудⱕште ѥ͑го
и͑ съ многоѭ̑ ноуждеѭ̑ поведошⱕ и͗
да и͑жде близъ бышⱕ я͑ко ѥ͑дино пь͗пь͗риште мышляа͑хѫ како бы вь͗лѣсти къ ст͆оуо̑умоу
онъ же въ мльчаниї сы вь͗зь͗рѣвъ видѣ кыи͑хъ бѣсъ сьсѫмнⱕште сⱕ ѥ͑го и͑ застѫпаѭ̑штⱕ о͑тъ страха
и͑ повелѣвъ и͑мъ прити къ себѣ и͑ пришедъше сташⱕ прѣдь͗ н̑имь͗
въпрашаа͑ше же ѧ глагол̑ⱕ
чьсо ради придосте
о͑ни же рѣшⱕ
чʼто велиши намъ творити
о͑нъ же властьѭ̑ повелѣ рекъ и͑мъ
никомоуже о͑тъ чловѣкъ да не творите пакости ни на коѥ͑же зъло дѣло и͑ скврънаво пѹстити
͑Они же рѣшⱕ
мы о͑ сихъ бѣхомʼ и͑ о͑ сихъ радоуѥ͑мъ сⱕ ѥ͑же на чловѣкъи быти и͑спрьва
и͑ного бо ничесоже творити не и͑мамъ
да а͑ште о̑убо хоштеши насъ о͑тъ сихъ о̑упразнити а͑ште ли хоштеши и͑но повели намъ и͑ сътворимъ
нъ не и͑ждени насъ тъчь͗ѭ̑ гнѣвомъ и͑ти въ поустая мѣста
рече же и͑мъ
и͑дѣте на дѣло
е͑се о͑ны н̑ивы противѫ не копаны о͑стаѭ̑тъ
да и͑дѣте копаи͑те и͑ потрѣбите
о͑ни же слышавъше и͑дошⱕ съ многомъ страхомъ сътворити повелѣноѥ
разбои͑ници же зѣло приближівъше сⱕ къ мѣстоу и͑ молѧште своѥ͑го старѣи͑шинѫ копиа пристѫпити сь н̑ими о̑увѣштати не могошⱕ
и͑ о͑ставивъше ѥ͑го о̑устрь͗мишⱕ сⱕ на мѣсто
копиї же въ печали бывъ о͑ сьвѣтѣ и͑хъ ѥ͑динъ о͑ставъ на мѣстѣ тоу лѫштѫ своѭ̑ потъкъ и͑ ножь͗ свои͗ повръгъ сѣде
и͑ положь главѫ своѭ̑ на колѣноу плака по н̑ихъ надѣѧ͑ сⱕ я͑ко ничь͗соже добра и͑мъ бѫдетъ
приближивъше же сⱕ къ домоу ст͆аа͑го о͑ударишⱕ вь͗ двь͗ри
кононъ же мь͗нѣвъ яко кʼто сѫтъ о͑тъ просⱕштиїхъ и͑ли о͑тъ болиї по о͑бычаю приходⱕштиїхъ о͑тврь͗зе и͑мъ двьри
и͑ видѣвъ ѧ въ о͑рѫжиї мьнѣа͑ше я͑ко съ пѫти сѫ пришьли почиті
къждо же тъкаше дроугъ дроуга въпрашаѧ коѥ ѥ͑стъ мѣсто и͑ждеже и͑мѣниѥ лежитъ
о͑нѣмʼ же и͑штѫштеїмъ и͑мѣния кононъ тъштаа͑ше сⱕ о̑уготовиті и͑мъ трепезѫ
приносⱕ и͑мъ вино и͑ велⱕ и͑мъ я͑сти моляа͑ше сѧ глагол҄ⱕ
Пои͑дѣте чⱕда да въкоусите
о͑ни же не полоучивъше ѥ͑гоже и͑скаахѫ на гнѣвъ о͑братишⱕ сⱕ
и͑мъше же ѥ͑го о͑бнажишⱕ мечⱕ
и͑ простеръше на н̑ь своѧ рѫкы ноужʼдаахѫ и͗ принести ѥ͑моу и͑мѣниѥ прѣтⱕште ѥ͑моу и͑ о̑убити хотⱕште
многѹ же мⱕтежоу бывъшоу и͑ разбои͑никомʼ готовомъ сѫштемъ о̑убити ст͆ааго вь͗незаапъ бѣсомъ многомъ сътекъшемъ сⱕ придошⱕ тъштаниѥ͑мъ ст͆ааго мѫченика конона
повелѣно бо и͑мъ бѣ
да овы пешти сѫште въ манастыри въжегъше дроузии͑ же на разбои͑никы о̑устръмивъшⱕ сⱕ о̑устрашишⱕ я͑коже о͑мрь͗твѣти и͑мъ и͑ мечⱕ о͑упѹстити
ти тако по ѥдномоу и͑ по двѣма о͑бразоуѭ̑ште влѣчаахѫ
и͑ доведъше пешти и͑ прилагаѭ̑ште и͑мъ главы пал̑ѣʼхѫ
и͑ їсполоу о̑умрьтвівъше пометаахѫ на земи
ст͆ыи же кононъ помиловавъ ѧ повелѣ бѣсомъ о͑стати сⱕ и͑хъ и͑ о͑сташⱕ сⱕ
видѣвъ же ѧ о͑тънемогъшⱕ молитвѫ сътвори о͑ н̑ихъ и͑ възникошⱕ
бывъше же въ о̑умѣ своѥ͑мъ въставъше припадошⱕ каѭ̑ште сⱕ о͑ дръзости
и͑ плакаа͑хѫ сⱕ тѫжⱕште о͑тъ болѣзни пал̑ения
и͑ лежⱕште прѣдъ ногама мол̑яхѫ сⱕ ѥ͑моу да о͑слабитъ и͑мъ о͑тъ многыѧ болѣзни
͑Онъ же молитвѫ сътворивъ без болѣзни сътворівъ и͑ бес тѫгы о͑тъпоусти ѧ
отъпоуштеномъ же и͑мъ бывь͗шемъ так текѫште бѣгаа͑хѫ а͑кы огн̑емъ пакы гоними дои͑деже дои͑дошⱕ мѣста и͑деже бѣʼ копиї старѣи͑шина и͑мъ
вь͗зь͗рѣвъ же на н҄ⱕ и͑ видѣвъ о̑ужасе сⱕ я͑ко ѥ͑диначе живи сѫтъ
въ радости бывъ въставъ цѣлова ихъ о͑ прѣславь͗нѣѣ͗мь͗ чоудеси
съповѣдавъшемъ же и͑мъ ѥ͑же сⱕ и͑мъ събы похоули ѧ пон̑еже ѥ͑го запръва не послоушашⱕ
въставъше же пои͑дошⱕ въ своѧ домы
и͑ їсповѣдашⱕ вьса вь͗сѣмъ ѥ͑же сⱕ сълоучи и͑мъ якоже многоу страхоу напасти на вь͗сѣхъ слышⱕштии͑хъ
нъ и͑ досели ныня прѣбываатъ страхъ ст͆ааго конона въ вьсеи͗ тои странѣ
да а͑ште кʼто прѣо͑бідитъ и͑мⱕ ѥ͑моу недалече приїметъ мь͗сть͗
толико же чь͗сть͗но ѥ͑стъ и͑мⱕ ѥ͑моу о͑тъ благодѣти даныѧ ѥ͑моу о͑тъ ст͆аа͑го дх͆а я͑коже и͑нъгда дьвѣма кыи͑ма лѫкавома о͑тъ савры въ горахъ жівѫште страшʼномъ възоромъ и͑ сверѣпа власы и͑мѫшта прѣо͑бидѣвъша и͑мⱕ ѥ͑моу и͑ страха ѥ͑го небрь͗гʼша а͑биѥ͑ тоу о͑тъ бѣсовъ пришедъша на н̑я я͑коже прѣстѫпьшема и͑ма вь͗спрѣштения и͑ ѥ͑мъше и͗ за власы влѣчаахѫ ї плачѫшта ведѣа͑хѫ съвⱕзавъше къ ногама рабоу бж͆ию̑
паче же ѥ͑ште растѣѣ͗ше страхъ на нечь͗стивыи͑хъ доусѣхъ я͑коже и͑мъ и͑ н̑ивы дѣлати и͑ пешти сⱕ вь͗сѣмь садомь͗ и͑ н̑ивъныи͑мъ сѣтиѥ͑мъ повелѣниѥмъ ѥ͑го
и͑ въ тѣхъ н̑ивахъ ѥ͑дина бѣа͑ше о͑сѣта сланоутʼкомъ
пѫтʼникъ же кʼто мимои͑ды и͑ мь͗нⱕ бл̑ѹдомѫ видѣвъ н̑ивѫ добрѫ и͑ плодънѫ и͑ съзь͗рѣвъшѫ и͑ вь͗злюбивъ прѣклонивъ сⱕ вь͗зⱕ на годѣ
видѣвъ же неблюдомѫ сѫштѫ н̑ивѫ прѣклони сⱕ и͑ потрь͗за не соумьнⱕ сⱕ
да а͑ко начⱕ снопы вⱕзати о̑услыша гласъ глагол҄ѫшть
довь͗л̑етъ ти и͑ мини
о͑нъ же възникъ и͑ вь͗зь͗рѣвъ не видѣ никогоже
и͑ начⱕ пакы тръзати хотⱕ брѣмⱕ накласти скотоу своѥ͑моу
гласъ же прѣбываа͑ше зовы
Довьл̑етъ ти
не бѫди несытъ
онъ же пакы вь͗зникъ не о̑узьрѣ никогоже
и͑ начⱕ ѥ͑дʼначе тръзати
насытивъшоу же сⱕ съвⱕза брѣмⱕ хотⱕ на скотъ възложити
ѥдва възʼдвигъ съ многѫ ноуждѫ възложивъ на плешти свои͗ а͑биѥ͑ же зъвавыи ѥ͑го бѣсъ вь͗злѣзе на брѣмⱕ да ѥ͑го не повръжетъ и͑ биѧ ѥ͑го сѣде на плештоу ѥ͑мѹ
и͑ гон҄ѣаше ͗и къ ногама ст͆ааго конона троудна и͑ потъна о͑тъ тⱕгости и͑ о͑тъ ранʼ
и͑ приведъ ѥ͑го къ ст͆оуоумоу кононоу съвⱕзавъ съ краденыи͗мъ сланоутʼкомʼ хоул҄ѣаше глагол҄ⱕ
виждь рабе бж͆иї я͑ко мы нѣсмъ толʼми виньни я͑коже непослоушь͗ливиї чловѣци и зь͗лиї
и͑ нын҄я же ѥ͑же повелѣ сътворихомъ и͑ въкопахомъ н҄ивы
и͑ насѣахомъ сланоутъка
и͑ съзьрѣвъшоу ѥ͑моу я͑коже се видиші самъ и͑ мимои͑ды сиї лакомыи и͑ прѣо͑бидѣвъ страха твоѥго несытомъ срьдʼцемь͗ трь͗за много
зѣло же зовѫштѹ ми ѥ͑го много и͑ глагол҄ѫштоу довь͗л҄етъ ті чловѣче почʼто тако твориши и͑ не о͑ста сⱕ
нъ и͑ мене прѣо͑бидѣ прѣбываѧ вь несъитъствѣ своѥ͑мь͗
и погоуби нашⱕ плодъи толико крадъ ѥ͑динъ
да что велиши
Рабъ же бж͆ии видѣвъ чловѣка съдръжима и͑ събиѥ͑на о͑тъ сълоучивъшиїхъ͑ ѥ͑мѹ зълъ помилова͑ ѥ͑го
и͑ прѣжде повелѣвъ нечистоуо̑умоу дх͆оу о͑тити и͑ пешти сⱕ дѣломь͗ о͑тъгʼна и͗
о͑нъ же дрⱕхлъ о͑тиде ѥ͑же не погʼнѣва сⱕ на крадъшаа͑го
похоуливъ же крадъшааго о͑ несытости ѥ͑го и͑ наказавъ ѥ͑го не начинати о͑тъселі тацѣхъ тать͗бинъ ни прѣбывати о͑ несытости о͑тъпоусти ї
се же до ныняшʼн҄ѣа͑го съхран҄енъ прѣбываатъ въ странахъ тѣхъ я͑коже а͑ште и͑ кʼто начь͗нетъ о͑тъ заградь͗ныи͑хъ и͑ о͑тъ виноградъ не тʼчиѭ̑ о͑тъ плода нъ и о͑тъ листвия и͑ о͑тъ коѥ͑го любо сѣмене кѫѭ̑ любо винѫ да о̑украдетъ немошть͗но ѥ͑моу ѥ͑стъ да не тоу а͑биѥ͗ ранѫ вь͗зьметъ
ти тако въ мнозѣ молитвѣ и͑сповѣданиѥ͑мъ тъчно краденоуо̑умоу съложивъ златомь͗ и͑ли сь͗ребромъ принести
ти тъгда мѫкы да и͑збѫдетъ чловѣкъ тъ
такожде же и͑ о͑ пʼтицахъ ѧ͑же сѫтъ на ст͆ѣѣмъ гробѣ многомъ сѫштемь͗ и͑ скотоу и͑же пригонⱕтъ и͑ приносⱕтъ о͑тъ лѣта на ст͆ѫѭ̑ и͑ славь͗нѫѭ̑ памⱕть стада различь͗ воловъ кобылъ козы о͑вь͗цⱕ многы
тъмами пасомы въ горахъ неблюдомѣ
блюдомѣ же сѫтъ страхомь͗ я͑коже не сь͗мѣти никомоуже начⱕти красти и͑ли бъшиѭ̑ без бѣды присⱕгнѫти
а͑ште бо се тъчьѭ̑ оузь͗рⱕтъ зълодѣи властель͗скоѥ ѥ͑моу и͑мⱕ и͑ли и͑ знамения͗ выи͗ висⱕште а͑биѥ познавъше блюдѫтъ сⱕ
Тако ѥ͑моу житиѥ богъ почь͗те я͑коже и͑ по съмрьти ѥ͑го славь͗нѣи͑ша сътвори
ѥ͑ште же къ симь чоудесемъ и͑ се быстъ
въдовици коѥ͑и͗ о̑убозѣ сн͆ъ и͑ночⱕдъ ѥ͑дʼначе съсы ѥ͑гоже носⱕшти въ пазоусѣ мати ѥ͑моу въ врѣмⱕ жⱕтвѣ шъдъши да съберетъ класы на пиштѫ себѣ положи на земи сн͆а своѥ͑го и͑ къ жⱕтел҄ѣнемъ пристѫпивъши и͑ берѫшти класы
вънезаапъ влъкъ пришедъ о͑брѣте повръженъ дѣтишть͗ никомоуже сѫштоу о̑у н̑его
и͑ въсхытивъ и͑ о͑тиде
жⱕтел̑ѣне же о̑услышавъше плача младеништа
и͑ мати почоувъши о͑брати сⱕ
и͑ разоумѣвъши своѥ͑го зъла въскрича съ вь͗сѣми
жⱕтел̑ѣне же о͑ви клицаа͑хѫ о͑ви течаа͑хѫ вь͗ слѣдъ влька
и͑ не постигъше ѥ͑го вратишⱕ сⱕ
мати же ѥ͑го и͑ не испочивъши въздѣвъши рѫцѣ и͑ текѫшти и͑де плачѫшти сⱕ до ст͆ааго мѫжа повѣдати ѥ͑моу своѭ̑ бѣдѫ
и͑ дошьдьши манастырѣ вь͗скрича мати дѣтишта велʼми глагол҄ѫшти
Ст͆ыи͗ кононе даждь͗ ми сн͆а моѥ͑го
о͑нъ же о̑услышавъ гласа плачоу въскочи къ двь͗ремъ по о͑бычаю̑
о͑на же видѣвъші и͗ и͑ похвативъши нозѣ ѥ͑го плака сⱕ горь͗ко
о͑нъ же въставивъ ѭ въпрашааше
чʼто ѥ͑стъ вина
о͑нои͑ же о͑тъ печали не могѫшти и͑сповѣдати съповѣдашⱕ и͑же бѣшⱕ сь͗ н̑еѭ̑ пришь͗ли
и͑ о̑услышавъ бывъшеѥ͗ и͑ попече сⱕ съ матерь͗ѭ̑ дѣтишта
и͑ ставъ при вʼсѣхъ и͑ вь͗здѣвъ на высотѫ о͑чи ї рѫцѣ помоли сⱕ
и͑ прізъвавъ ст͆оѥ͗ трии͑мень͗ноѥ и͑мⱕ повелѣ бѣсомъ и͑ти и͑ о͑братити вль͗ка съ дѣтиштемь͗ цѣломъ
о͑ни же призʼвани бывъше и͑ невидими скоро пои͑дошⱕ
и͑ постигошⱕ и͗ далече зѣло ѥ͑ште младеништь въ о̑устѣхъ носⱕшть͗
да о͑ви похвативъше за о̑уши влѣчаа͑хѫ и͗
дроузии͑ же съзажда пориваа͑хѫ а͑ дроузиї бия͑хѫ
и͑ тако ведошⱕ влька къ ногама ст͆оуо̑умоу кононоу
и͑ падъ положи дѣтиштъ прѣдъ вь͗сѣми я͑коже вь͗сѣмъ вьскричати гласомъ велиїмъ и͑ о͑тъ многыѧ радости просль͗зивъшемъ сⱕ славити бога о͑ такои силѣ данѣи ѥ͑моу
и͑ вь͗земъ͗ дѣтишта о͑тъ звѣрѣ дастъ матери
и͑ молитвѫ сътворивъ отъпоусти вьсѣхъ съ влъкомъ
нечистиї же доуси и͑ о͑тъ коумиръ и͑хъ и͑згънани бывъше и͗ о͑съпами начⱕ болѣти страна та
ст͆ыи͗ же данѫѭ̑ ѥ͑моу силоѭ̑ отʼ ст͆ааго дх͆а о͑тъ вь͗сѣхъ прѣдѣлъ тоѧ страны прогʼна
дроугыѧ͑ же ѥ͑же на врѣдъ бѣаше чловѣкомъ о͑бличи
и͑ запрѣтивъ доухомь͗ призъва и͑ сь͗вⱕза въ и͑мⱕ и͑соу хрь͗стоса въложивъ вь͗ три десⱕти кръчагъ
и͑ о̑утврь͗дивъ и͑ съвⱕза и͑ печать͗лѣ о͑ловомъ погребъ вь͗ своѥ͑мъ домоу
се же о͑тъ многыи͗хъ ѥ͑моу чоудесъ и͑цѣл̑ения о͑ н̑ихъже величааше сⱕ и͑мⱕ ѥ͑моу ѥ͑же о͑ н̑емь͗ бѣа͑ше слоухʼ вь͗ своѥ͑мъ житиї помⱕнѫхъ о͑тъ мʼногыи͑хъ мало
Магнъ кʼто воѥ͑вода вь͗земъ власть͗ отʼ цѣсарь͗скааго повелѣния и͑спль͗н̑енъ гнѣва на крь͗стияны и͑ г͆л҄ⱕ и͑же да не о͑тъвръжетъ сⱕ и͑мене хрисостова да о̑убиѥ͑нъ бѫдетъ
и͑ гнѣва и͑спльн̑енъ приде къ и͑кониїскоу градоу
и͑ вь͗ гнѣвѣ сы начⱕ глаголати
ѧ͑же вѣсте вь градѣ сь͗де и͑ли въ и͑нѣхъ градѣхъ сѫштⱕ и͑ли нарицаѭ̑штⱕ сⱕ крь͗стия͑ны повѣдите
о͑ни же видѣвъше я͑ко доушетъ гнѣвомъ о̑учаа͑хѫ съ страхомъ глагол҄ѫште
слышимъ сѫшта нѣкого въ горн҄иїхъ странахъ и͑менемь конона тоѧ вѣры
о͑ н̑емже глагол̑ѫтъ велика чоудеса бываѭ̑тъ о͑тъ н̑его я͑же вь͗сѣхъ насъ о̑ужасаѭ̑тъ
о͑нъ же рече
глагол̑яте кʼде живетъ въ градѣ и͑ли въ вь͗си и͑ градоу и͑мⱕ и͑ вь͗сі и͑ колико растоѧтъ междоу собоѭ̑
о͑ни рѣшⱕ я͑ко вь͗сь͗ видѣна нарицаѥтъ сⱕ
и͑ного коѥ͑го о͑тъ тоѧ вѣры слышимъ и͑менемь нисиї о̑усоровѣ вь͗си по томоужде пѫти сѫшта
и͑ се о̑увѣдѣвъ повелѣвъ о̑устрь͗ми сⱕ на мѣсто и͑ дошедъ о̑усоровы вь͗си
и͑ а͑биѥ тоу ѧ ст͆аа͑го нисия
и͑ повелѣвъ блюсти ѥ͑го о͑тътоли поусти без мⱕтежа призъвати ст͆аа͑го конона о͑тъ виданы вь͗си на и͑но о͑рѫдиѥ͑ да не мⱕтежь͗ бѫдетъ вь͗ тѣхъ мѣстѣхъ ѥ͑го ради
боя͑ше бо сⱕ тѣхъ мѣстъ слышавъ я͑ко дрь͗зи и͑ которичи сѫтъ вь͗ н̑ихъ
на о̑утрия͑ же прѣдъсѣдъ магнъ повелѣ привести ст͆ааго нисиѭ̑ се помысливъ и͑ли да о̑увѣштаѭ̑ о͑тъврѣшти сⱕ христосова и͑мене и͑ли да мѫчитъ ѥ͑го донь͗жде приведенъ бѫдетъ ст͆ыи͗ кононъ
нисию̑ же приведеноу бывъшоу начⱕ въпрашати ї г͆л҄ⱕ чʼто и͑мⱕ твоѥ и͑ чʼто ти кобь͗ я͑когоже о͑бычая нѣстъ кнⱕземъ въпрашати о͑ вь͗семь͗
рече ст͆ыи нисиї
крь͗стиян ѥ͑смъ
и͑ повелѣ ѥ͑го бити
ст͆ыи͑ же нисиї прѣтръпѣ о͑ добрѣѣмь и͑сповѣдании͗ христосовѣ
кротъкъ бо и͑ бе зълобы бѣа͑ше и͑ рѣчиѭ̑ простѫѫ
не бо бѣѣше о͑тъ н̑его съплетъка рѣчемъ
не бо и͑ вѣдѣѣ͗ше
нь͗ бѣѣше добь͗ вѣроѭ̑ и͑ трь͗пѣниѥ͑мъ
и͑ їного ѥ͑моу о͑тъвѣта не дастъ нъ тъчь͗ѭ̑ кръстия͑нъ ѥ͑смъ
ма͑гнъ же наи͗паче гнѣваѧ сⱕ хотⱕ ѥ͑мѹ о͑долѣти повелѣ горь͗шⱕ възложиті на н̑ь раны да вь тѣхъ оумьретъ даже не придетъ кононъ
биѭ̑штиї же безʼ милости бия͑хѫ
о͑нъ же биѥ͑нъ и͑ прѣбывъ многы часы вь͗ тѣхъ ранахъ безъ гласа прѣда доушѫ
и͑ тако добрѣ и͑ прѣподобь͗нѣ ѥ͑же х͆а ради съповѣданиѥ͗ съконь͗ча ст͆ыи͗ нисиї о̑усоровѣ своѥ͑и ѥ͑моу вь͗си
воѥ͑вода же магнъ ничʼсоже ради потʼшта сⱕ на сиѥ͗ старѣи͑шинъство прити нъ и͑ на пагоубѫ крь͗стия͑номъ
поустивъ о̑убо къ видѣнѣ призʼвати ст͆ааго конона ль͗стиѭ҄ прѣбыстъ о̑усоровѣ вь͗си ничʼсоже и͑ного ради нъ о̑убити ст͆аа͑го съ нисиѭ҄
ѥ͑же и͑ сътвори
о̑уготовивъ же кон̑ⱕ и͑ мѫжⱕ поустивъ въскорѣ къ видѣнѣ вь͗си и͑ждеже бѣа͑ше ст͆ыи кононъ и͑ а͑биѥ сѣдъ на сѫдишти повелѣ ѥ͑го привести
вь͗сѣмъ же пришедъшии͑мъ повелѣниѥ͑мъ воѥ͑воды видⱕште ст͆ааго о͑бразоуѭ̑шта сⱕ мⱕтѣа͑хѫ сⱕ плачѫште сⱕ и͑ ничʼсоже сьмѣѭ̑ште решти
видѣа͑хѫ бо ѥ͑моу сѣдины бѣлы а͑кы вльнѫ благо тѣло о͑склабьѥ͑нѣ о͑чи лице въ старости веселоѥ͑
въведеноу же бывъшоу прѣдъ воѥ͑водѫ многъ плачъ о͑тъ прѣстоѧштии͑хъ быстъ ѥ͑го ради
Воѥ͑вода же хотⱕ ѥ͑го пострашити повелѣ прѣдь͗ н̑имь͗ положити мѫкы
и͑ начⱕ ѥ͑го словесы льстіти г͆л҄ⱕ
а͑зъ тебе стара сѫшта и͑ тацѣми сѣдинами о̑украшена сѫшта мьн̑ѫ и͑ мѫдрость и͑маши зѣло
тѣмь противѫ сѣдинамъ покажи и͑ разоума и͑ прѣль͗сти и͑ боуѥ͑сти
и͑мⱕ христосово не вѣдѣ о͑тъкѫдоу о͑брѣте сⱕ въ васъ
о͑тъметавъ сⱕ о͑тъврь͗зи сⱕ и͑ дроугъ бѫдеши мноѭ̑ цр͆оу и вь͗сѣмъ старѣи͑шинамъ
и͑ о͑тъ н̑ихъ вь͗се добро тебѣ дастъ сⱕ
и͑ ѥ͑лико тебѣ любо и͑ драго тебѣ бѫдетъ
и͑ ѥ͑же вь͗сѣхъ выше великыи͑хъ богъ и͑ѥ͑реи͑ство дастъ сⱕ тебѣ я͑коже и͑номоу никомоуже не лѣпо ѥ͑стъ нъ добротѣ твоѥ͑и и͑ чоудънамъ сѣдинамъ
мене же самого вѣдѣ я͑ко любити и͑маши не тъчиѭ̑ сихъ ради нъ и͑нѣхъ многыи͗хъ ходатаю̑ тебѣ бывъшоу
да а͑ште о̑убо о̑угодь͗на тебѣ сѫтъ словеса моя и͑ о͑бѣти вь͗зникни и͑ о͑бѣштаи͑ сⱕ не стыди сⱕ
и͑ о͑тъвръгъ наготѫ о͑блѣци сⱕ вь͗ чистотѫ а͑ не противи сⱕ мь͗нѣ а͑кы о͑нисиї
робъ же бж͆иї грь͗чь͗скомъ ѧ͑зыкомъ бѣа͑ше грѫбъ и͑ нео̑устроѥ͑нъ
ст͆аа͑го же дх͆а текѫшти къ н̑емоу благодѣти яснѫ рѣчиѭ̑ и͑саврь͗скыи͑мʼ ѧ͑зыкомъ о͑тъвѣшта глагол҄ⱕ
на се лі точⱕ приде скоро троудивъ себе и͑ слѹгоуѭ̑штⱕѧ тебѣ
не вѣси ли я͑ко нікʼтоже насъ не можетъ о͑тъ любьве хрʼстовы о͑тълѫчити ль͗штениї ни въспрѣштениѥ съмрьти ни о͑гн̑ь ні мечь
Чʼто же гл͆ѫ о͑ сихъ ѥ͑же положі прѣдъ мноѭ̑
велʼми мниши сⱕ мь͗нѣ порѫгаѧ нь͗ велʼми самъ бѫдеші порѫганъ
о͑ сихъ разгнѣвавъ сⱕ магнъ повелѣ ѥ͑го мѫчити на многы часы
и͑ повелѣвъ о͑слабити съ гнѣвомʼ възъва и глагол҄ⱕ
о̑упваѧ къ мнѣ глагол̑еши и͑ мѫдриши сⱕ словесъи свои͑ми мь͗нⱕ я͑ко тацѣми словесы о̑убѣжати и͑маши мь͗сти
о͑стани сⱕ о̑убо понѣ нын̑ѣ о͑тъ боуѥ͑сти и͑ о͑тʼ безоумь͗на о̑упʼвания крь͗стия͑нь͗ска
и͑ о͑бѣштаи͑ ми сⱕ
о͑тъвѣштавъ же ст͆ыи͗ начⱕ противѫ магʼноу глаголати
ѡ̑ безбожь͗не и͑ вь͗сѣкого звѣрѣ тⱕжии͗ доколи прѣо͑бидиши бж͆иѥ трь͗пѣниѥ и͑ противиши сⱕ богоу богы лъже.и͑менъныѧ поставл̑ѣѧ ѥ͑же сѫтъ дѣла рѫкоу чловѣчь͗скоу о͑тъ камени и͑ о͑тъ дрѣва творени хода не и͑мѫште
и͑ сиѧ ли поставья͑ѥши противѫ вь͗са сътворьшоуо̑умѹ хо͆у
ѡ̑ крамоль͗ниче бж͆иї и͑ враже и͑стинѣ а͑кы влъкъ пришедъ на робы ѥ͑моу заклатъ пои͑де
а͑кы ст͆аʼго нусия мѫчи и͑ о̑уби и͑ мене тѣми.жде и͑збыти тъштиши сⱕ
кѫѭ̑ о͑бидѫ намъ сътворивъше тако мѫчиши и͑ прѣбывааши биѧ и͑ ноудиши о͑тъстѫпити о͑тъ бога живааго о͑бѣштаваѧ цѣсарь͗скыѧ любьве застѫпьѥ͑ниѥ старѣи͑шинамъ даа͑ниѥ͗ и͑мѣнію̑ и͑е͑реи͑ство сквръ͗наво
то ли прѣмѣноуѥ͑ши ми противѫ бж͆͆иѥ͑мъ даромʼ
нъ безъ о̑успѣха тебѣ да бѫдетъ о͑бѣтъ твои͗
и͑ а͑ште и͑ съвлѣче мⱕ о͑тъ о͑деждⱕ нъ о̑убо х͆а вь͗ н̑егоже ѥ͑смъ о͑бль͗ченъ не и͑маши мошти сьвлѣшти
мы бо х͆а и͑мамъ и͑ ѥ͑дного б͆а вѣмъ и͑же можетъ насъ и͑збавити робъ свои͑хъ о͑тъ твоѥ͑ю̑ рѫкоу
да о̑уже ѥ͑же хоштеши творити то твори
Се пакы слышавъ воѥвода разгнѣва сⱕ зѣло
и͑ повелѣ ѥ͑го съвлѣшти и͑ съвⱕзавъше бити и͗
пакы же помышл̑ѣше кыѧ и͑ны мѫкы лютѣи͑шⱕ и͑зъо͑брѣсти да вь͗ тѣхъ ѥ͑го погоубитъ
томоу же се помышл̑ѣѭ҄штоу сего бь͗ѭ̑шта слышавъше и͑сауръска града людиѥ͗ я͑ко мѫчитъ воѥ͑вода ст͆ааго конона въскорѣ събь͗равъ сⱕ многъ народъ въ о͑рѫжиї пои͑дошⱕ на н̑ь
воѥ͑вода же разоумѣвъ множь͗ство мⱕтежа и͑ я͑ко на н̑ь придошⱕ на помошть ст͆ааго конона прѣжде бо вѣдѣа͑ше я͑ко семоу ѥ͑стъ быти и͑ кон̑ⱕ о͑седъланы о̑уготова
и͑ о͑брѣтъ готовы вь͗сѣдъ побѣже
и͑ дои͑де и͑конии͑ска града и͑ тоу гонезе
циї же о͑тъ и͑савръ погʼнашⱕ вь͗слѣдъ воѥ͑водѫ ѧ͑ти ѥ͑го и͑ о̑убити
таже не постігъше о͑братишⱕ сⱕ
Мнозиї же о͑тъ народа вь͗лѣзъше въ хлѣвинѫ и͑жде мѫчааше воѥ͑вода роба христосова о͑брѣтошⱕ ст͆аа͑го на земи ѥ͑дʼного лежⱕшта распⱕта
и͑ о͑трѣшивъ ѥ͑го народʼ видѣа͑хѫ капл̑ѫштⱕ о͑ть͗ н̑его крь͗ви капл̑ѣми
и͑ вьпия͑хѫ плачѫште сⱕ и͑ пекѫште сⱕ
о͑тъ тоѧ же крь͗ви къждо подъи͑мъ помазаахѫ своя тѣлеса вѣроуѭ̑ште тѣмь͗ сⱕ о͑свⱕтити
и͑дошⱕ же сь͗ н̑имъ въ манастырь͗
и͑ тако радоуѭ̑ште сⱕ и͑дошⱕ въ своѧ домы
По сихъ же троудѣхъ и͑ х͆а ради ѥ͑же пріѧ͑ мѫкы показавъ своѭ̑ вѣрѫ живъ двѣ лѣтѣ въ добрѣ старости и͑ въ славь͗нѣ житию̑ конецъ съконь͗ча
сѫштиї же тоу посълашⱕ къ вь͗семоу прѣдѣлоу прѣподобь͗наа͑го съмрь͗ть͗ повѣдаѭ̑ште
и͑ се о̑увѣдѣвъше сътекошⱕ сⱕ плачѫште ст͆ааго и͑ погребъше ѥ͑го а͑кы своѥго казателя и͑ о̑учителя и͑мъ бывъша
положишⱕ ѥ͑го въ ковъчезѣ и͑жде бѣа͑ста блаженѣи͗ мт͆и ѥ͑моу и͑ блаженая нареченая жена ѥ͑моу присно дѣва бывъши
по съмрь͗ти же ѥ͑го домь͗ ѥ͑го на црь͗кʼве о͑тълѫчишⱕ
и͑ копаѭ̑ште корениѥ при е͑пп͆ѣ и͑же тъгда сълоучи сⱕ тоу дои͑дошⱕ копаѭ̑ште до съсѫдъ крь͗чажь͗ныи͑хъ
и͑ видѣвъше ѧ съ многомъ о̑утврь͗ждениїмъ сь͗вⱕзаны печати о͑ловѣнъи и͑мѫштⱕ числомъ л͆ и͑ дивл̑ѣхѫ сⱕ помышл҄яѭ̑ште чʼто се бѫдетъ
и͑ подʼвигнѫти хотⱕште о͑тъ н̑ихъ не възʼмогошⱕ тⱕжь͗комъ сѫштемъ и͑мъ
мнѣа͑хѫ бо ѧ злата пль͗ны сѫштⱕ и͑ли нѣчʼто и͑но
и͑ разбивъше ѥ͑динъ отъ н̑ихъ видѣшⱕ вь͗незаапъ и͑скочівъша и͑с кръчага два мрачна люта
и͑ вь͗сⱕ въкоупѣ прѣстоѧштⱕѧ тоу поврь͗гошⱕ на земь͗ѭ̑ и͑ мрачь͗на и͑ тьмь͗на вь͗здоуха сътвориста я͑коже зиждѫштиїмъ съсѫды и͑ вса ѫ͑жа о͑тъвь͗сѫдоу о͑тътръгнѫти сⱕ и͑ ѥ͑же бѣа͑ше възградилъ разврати сⱕ
сами же сⱕ вь͗сѣмь͗ кажѫште по въздоухоу кричаа͑хѫ повѣдаѭ̑ште своя͗ и͑мена
͑Овъ глаголааше
а͑зъ ѥ͑смъ диѡ̑мидіи͗
дроугыи глаголааше
а͑зъ ѥсмъ коутонъ
я͑коже о͑тъ того въ страхъ многъ въпасти тои͗ вь͗си и͑ никомоу о͑тътоли сь͗мѣти по слънечьнѣѣмъ заходѣ вь͗нѣ домоу своѥ͑го о͑брѣсти сⱕ
многы бо о̑удавишⱕ
дроугыѧ же прѣи͑ти хотⱕштⱕ възбраняа͑хѫ и͑мъ я͑коже не прѣходити моста
дроузиї же съсѫди крь͗чажь͗нии͗ въ то мѣсто и͑жде бѣа͑хѫ положени сѫтъ до дʼнешь͗н҄ѣго
нъ а͑ште кʼто чʼто речетъ чесо ради о͑тъвръгошⱕ сⱕ зарока ѥ͑моу бѣси пон̑еже и͑ чловѣци прѣстѫпишⱕ заповѣдь ѥ͑моу ѧ͑же присно о̑учⱕ вь͗сѣмъ глаголааше не бѫдѣте несыти нъ любои͑мѣнь͗ни
вѣды я͑ко сии дѹхове лѫкави сѫтъ симъ зъломъ поповинʼни затвори бо ѧ въ съсѫдѣхъ
о͑ни же покорениї ст͆ааго конона досели прѣбышⱕ
да пон̑еже прѣстѫпишⱕ чловѣци заповѣди ѥ͑го и͑ бѣси такожде прѣстѫпишⱕ
и͑ симъ бывъшиїмъ прѣтръпѣвъшиїмъ въ а͑лʼчь͗бахʼ и͑ молитвахъ на длъгы дь͗ни ѥ͑дʼва съкѫташⱕ о͑тъбѣгъшиїма бѣсованиѥ
се же о͑тъ многыи͑хъ мало намѣнихомъ
а͑ ѥ͑же цѣл̑ения въ житии своѥ͑мъ сътвори и͑ по съмрьти ѥ͑го никʼтоже можетъ и͑сповѣдати послоушъствоуѭ̑штоу о͑ томъ богоу
томоу бо хръстови и͑ бо͆у нашемоу слава съ о͑тʼцемъ и͑ съ ст͆ыи͗мъ дх͆омъ нын҄ѣ и͑ присно и͑ вь͗ вѣкы вѣкомъ а͑минъ
мѣсⱕца марта з͆
мѫчениѥ ст͆ыи͑хъ и͑ славъныхъ новоя͑вь͗шиїхъ сⱕ мѫченикъ ѳеѡ҄дора ко͑стантина ѳеѡ҄фила калиста васоя и͑ дроужины и͑хʼ
На мѫченичьскыѧ страсти рече любⱕштиимъ мѫченикы да прость͗ремъ сⱕ благодѣти виземь͗ѭ҄ште о͑тъ н҄іхъ новоя͑вь͗шемъ сⱕ намъ мѫченикомъ
и͑дѣте о҄убо
станѣте дь͗несь
и͑ да съмотриїмъ добрааго съвъкоупье͑ния͑ ѧ͑же о͑ни съкоупишⱕ
мнѣ же ѡ҄ прѣчисто и͑ хръстолюбь͗но послоушаніѥ о҄упражʼн҄ения мѫчения съѱати
нъ любь͗вь͗ѭ҄ паче же страхомъ съдръжімъ и͑ по и͑стинѣ чоудити ми сⱕ приде како прѣо͑бидѣвъше вь͗сѣхъ къ бо͆у и͗ владыцѣ и͑ строителю
о͑тъ толикы славы и͑ о͑тъ сана вь н҄ихъже бѣхѫ вь͗ мирѣ семь͗
и͑ зѣло лѣпотьнъ͗
ничтоже бо отъ прѣтръгъшъ нъ вь͗се прѣо͑бидѣвъше вѣчьноѥ съпасениѥ͗ вьзⱕшⱕ
тоѧ бо просишⱕ о͑тъ владыкы благодѣти
и͑ о͑стрѣ възⱕшⱕ вѣньцⱕ страсть͗ничь͗скыѧ троудъи
и͑ їзволишⱕ ходити по небесемъ а͑ не маловрѣменʼноѥ и͑мѣти грѣхоу наслаждениѥ
Познашⱕ владыкѫ хс͆а зѣло
и͑ паче познани бышⱕ о͑тъ н҄его
просишⱕ благодѣти о͑тъ н҄его сь͗ небесе
и͑ соугоубь͗ за ѥ͑дʼно вь͗зⱕшⱕ
възлюбишⱕ паче земь͗ныи͑хъ ст͆ая
и͑ добрѣ вь͗зⱕшⱕ ѥ͑же вь͗злюбишⱕ
въсприѧшⱕ паче ть͗лѣнъныхъ неть͗лѣньная
и͑ а͑биѥ͑ полоучишⱕ
въсхотѣшⱕ вѣчь͗но чь͗сть͗ни быти
и͑ съ а͑гʼг҄елы веселⱕтъ сⱕ
коупл҄ѫ сътворишⱕ съ небесскыи͑ми дѣлы
и͑ соугоубь͗ прио͑брѣтошⱕ
прѣо͑бидѣшⱕ земъноѥ вои͑нъство и небесъскоѥ полоучишⱕ
ѡ҄ дивъныимъ и͑ прѣславъныимъ дѣломъ кʼто не въсʼчоудитъ сⱕ о͑строѭ вѣроѭ҄ сеѭ҄
како съ радостиѭ҄ къ страстемъ дръзнѫшⱕ
како бе сѫмь͗нѣния къ мѫчению҄ пристѫпишⱕ
се о҄убо да прѣтръгъше слово на мѫченикы прѣи͑демъ добрѣ и͑сповѣдаѭ҄ште шь͗ствиѥ͑ нрава како приведени бышⱕ въ срацинъскѫѭ҄ земь͗ѭ҄ и͑ како бышⱕ и͑ како имъ мѫчениѥ быстъ
Слышите ѡ҄ боголюбь͗ци чьстьно и͑ благо послоушаниѥ
о͑тврь͗зѣте о͑чи вашихъ срь͗децъ и͑ съ тихостиѭ҄ приимѣте
да придѫтъ любими м͆ в мѫченика и͑ съ нами доухомь͗ да походⱕтъ
а͑ште о҄убо и͑ без насъ мѫчени бышⱕ вѣроуѥ͑мъ я͑ко доухомъ съ нами сѫтъ
да что рекѫ на позоратаѧ слово припʼнемь
ѳеѡ҄филъ ѥ͑же о насъ цѣсарьствоуѥ воѧ сътворивъ на скврънавыѧ срацины и͑зиде
и͑ се сътворивъ полоучи сⱕ ѥ͑моу ѥ͑же ѥ͑моу бѣа͑ше любо
поплѣнивъ славъныѧ грады безбожь͗ныхъ срацинъ и͑ждеже и͑ а͑мемоурʼмнинъ живѣа͑ше родъ а͑мемоурʼмниѭ҄ же нарицаѭ҄тъ кнⱕза сь͗вѣтъ и͑хъ тъ бо и͑ прь͗въи͗ сь͗вѣть͗никъ нарицаѥ͑тъ сⱕ о͑брати сⱕ о͑тътѫдоу приносⱕ намъ побѣдьная и͑ плѣнъ многъ и͑ различенъ
симʼ же бывʼшемъ въста зълодѣи на крь͗стия͑ны
и͑ вʼсⱕ воѧ своѧ о҄устрои͑въ на дроугоѥ͑ лѣто на вь͗злюбь͗ѥныи градъ къ а͑мориї приде поплѣнити ѥ͑го хотⱕ
толико бо бѣа͑ше вь͗злюбь͗ѥ͑ныи͗ и͑ славъныи͗ градъ я͑коже въторъи словѣѣ͗ше о͑тъ цѣсарѣ града
да я͑ко о҄убо приде къ градоу реченыи͗ скврънавъи а͑мемоурʼмни начⱕ на градъ плъчити сⱕ
и͑ симъ тако бываѭ҄штемъ о͑вогда же борⱕ сⱕ о͑вогда же лесть͗ми ль͗стⱕ градъ прѣѧ͗
Вьлѣзъ же безбожь͗ныи ѫ͑трь въ градъ а͑кы безбожь͗ныи творѣше
ѡ҄ бѣды кʼто довь͗ленъ и͑сповѣдати печали и͑ въздыхания и͑ плачь͗ людиї живѫштиїхъ въ градѣ томь
видⱕ о͑тʼць сн͆а кол҄ема и͑ сн͆ъ о͑тʼца и мати своѭ҄ дь͗штерь и͑ дъшти своѭ҄ матерь господинъ робы и͑ роби господина дроугъ дроуга и͑ братъ брата и͑ прокыѧ по рⱕдоу и͑ просто решти дроузиї кол҄еми дроузиї жегоми дроузиї же давими тако господьн҄ѫ сь͗мрьть вь͗зⱕшⱕ
да о҄уже никʼдеже покоя никʼдеже о͑слабь͗ѥ͑ния никʼдеже животворⱕшта
нъ вь͗сь͗жде сь͗мрь͗ть͗
вь͗сь͗жде печаль͗
вь͗сь͗жде плачь͗
вьсь͗жде въздыхания
вь͗сь͗жде коления
вь͗сьжде крьви
вь͗сь͗жде сль͗зы
и͑ нѣстъ кто милоуѧ
и͑ нѣстъ кʼто милосръ͗доуѧ
ѡ҄ скрʼби
о͑ бѣды
ѡ҄ плачь͗
ѡ҄ колениѥ
ѡ҄ безаконъныи͑мъ тѣломъ
како скврь͗нⱕтъ въздоуха лють͗ци свои͑ми скврънавыи͑ми дѣлы
видⱕште безбожь͗нии͗ безаконьноѥ о҄убиваниѥ дои͑дошⱕ и͑ новосвѣтълыѧ благовѣрию подвижьникы ѥ͑же доухомь͗ господь͗н҄емь͗ златы строуѧ͗ добрыѧ цвѣть͗цⱕ крь͗стия͑номъ о͑бь͗ходь͗ни дѣлател҄е прѣдобрии мѫченици
и͑ съвⱕзавъше и͑мъ рѫцѣ и͑ нозѣ повелѣшⱕ поустити къ странѣ срациньстѣ затворити їхъ въ ть͗мници и͑ блюсти зѣло
сь͗ н҄ими же и͑ безъ числа множь͗ство крь͗стия͑нъ
ѡ҄ чоудо
како безаконʼникъ вⱕжетъ свободъныѧ
како робъ грѣхоу робы творитъ ѥ͑же сѫтъ правдѣ дѣлател҄е
съвⱕзани же бывъше пои͑дошⱕ вь͗ печали мнозѣ и͑ въ тѫзѣ
пѫтемъ же ѧ͑же хотѣа͑ше скврьнавыи сиї а͑меноуръмнии͗ о҄убивааше
дроугыѧ же въ роботѫ дая͑ше свои͗мъ бол҄ѣромъ
дроугыѧ͑ же вь͗ темницѫ о͑тъпоуштаа͑ше
и͑дѣа͑хѫ же добрии мѫченици вь͗ сурʼскѫ земь͗ѭ҄ лишени страждѫште и͑ вь темницѫ поуштаѥ͑ми
вѣсте бо братиѥ͗ како плѣнь͗ници страждѫтъ
Въ темници же сѫштемъ дроугъ дроуга моляше молити гопода да никакоже о͑блазнивъше сⱕ о͑тъ своѧ вѣры о͑тъпадѫтъ
се бо и͑мѣа͑ше ль͗стивъи͗ на о҄умѣ да тъчь͗ѭ҄ въкоусⱕтъ о͑тъ брашь͗на ѥ͑моу и͑ о͑бь͗шть͗никомъ быти вѣрѣ
да а͑ште то сътворⱕтъ честь͗ныи͗мʼ и͑ великыи͑мъ даромъ достоини бѫдѫтʼ
да я͑ко се бѣа͑ше ѥ͑моу на о҄умѣ минѫшⱕ з͆ лѣтъ вь͗ темь͗ници чистѣ и͑ крѣпѣ своѭ҄ вѣрѫ блюдѫште
поважденъ же бывъ о͑тъ о͑ть͗ца своѥ͑го дия͑вола пакость͗никъ повелѣ въ͗дати сⱕ ѥ͑моу и͑ сь͗ н҄имъ быти и͑ли не покоривъше сⱕ о͑сѫжденомъ быти на сь͗мрьть͗
и͑ повелѣ о͑тъ бол҄ѣръ свои͑хъ
и͑ рече
и͑ди въ темь͗ницѫ
и͑ о҄устрои͑ ми на о҄утрия ѧ͑же и͑маши знамениты мѫжⱕ нарицаѥ͑мыѧ крь͗стия͑ны
шедъ же лютъи слоуга тъ и͑ вь͗лѣзъ въ темницѫ повелѣ и͑мъ и͑злѣсти
и͑злѣзъшемъ же и͑мъ желѣзнами веригами съвⱕзати и͑хъ повелѣ
съвⱕзани же бывъше непобѣдимиї вои͑ни хрь͗стови и͑дѣа͑хѫ веселⱕште сⱕ къ пакость͗никоу
симʼ же ведомомъ бывъшемъ въ а͑мемоурʼмнинъ дворъ вь͗звѣстишⱕ ѥ͑мѹ о͑ н҄ихъ
и͑ рече посъланыи
се сиї стоѧ͑тъ прѣдъ тобоѭ҄
о͑нъ же къ н҄емоу
покар҄ѣѭ҄ ли сⱕ нашемоу законоу и͑ли ні
и͑ рече слоуга
не вѣдѣ г͆и
о͑нъ же о͑тврʼзъ оуста своя и͑ рече тако
вь͗сѣчьскы примысливъше не могохомъ и͑хъ о҄увѣштати о͑тъврѣшти сⱕ х͆а своѥго и͑ быти съ нами
нын҄я о҄убо и͑ди и͑ се и͑сповѣждь͗ и͑мъ
о͑бладаѧи͗ вь͗сеѭ҄ соуриѥѭ҄ сице къ вамъ глагол҄етъ
дъвѣма прѣдълежⱕштема вешть͗ма и͑ котораѭ҄штема сⱕ и͑ма дроуга къ дроузѣ ѥ͑дно и͑зволите и͑ли о͑тъврѣшти сⱕ х͆а и͑ съ нами веселити сⱕ и͑лі не покорⱕште сⱕ мечемъ дьнесь͗ съконʼчати сⱕ
Слышавъше же се добл҄ии͗ вои͑ни и͑ по и͑стинѣ дѣлател҄е хв͆и а͑кы и͑зъ ѥ͑динѣхъ о҄устъ и͑ ѥ͑динѣмъ гласомъ рѣшⱕ
не бѫди то ѥ͑же о͑тъврѣшти сⱕ намъ небесъскааго цр͆ѣ
нъ поклан҄яѥ͑мъ сⱕ трои͑ци ѥ͑дʼносѫшть͗нѣ и неразлѫчь͗нѣ
тебѣ же цѣсару противимъ сⱕ и͑ заповѣдемъ твои͑мъ не покараѥ͑мъ сⱕ
навыкохомъ бо о͑тъ ст͆ыи͑хъ кʼн҄игъ покар҄ѣти сⱕ богоу а͑ не кънⱕземъ
се же слышавъ льстивыи͗ и͑ раждегъ сⱕ гнѣвомъ и͑ велми възъвавъ повелѣ на о҄утрия͑ на рѣцѣ тигрь͗стѣ да сⱕ о͑брⱕштѫтъ и͑жде и͑ прьвѣѥ бѣшⱕ
тоуи͗жде сѫдоу быти прѣдъ лицемь льстивааго
сътворишⱕ же шь͗ствиѥ ст͆ии͗ о͑тъ реченааго мѣста до рѣкы о͑тъ часа девⱕтаа͑го до свѣта
да ако сⱕ приближишⱕ о͑бои близъ рѣкы сии͑ же страстонось͗ци съвⱕзани а͑ сии͗ ль͗стивыи͗ и͑ не о҄укроштеныи͗ пь͗съ по водѣ и͑ды повелѣ ѧ въ ѥ͗дʼнои͗ темніци затворити
и͑злѣзъ же и͑с корабья͗ приде на кон҄и кʼ н҄имъ
ставъ же рече слоугамъ свои͑мъ
приведѣте ми ѥ͗дʼного о͑ть͗ н҄ихъ да некъли понѣ тъ сⱕ мьнѣ о͑бѣштаѥ͑тъ и͑ тѣхъ сътворитъ о͑бѣштати сⱕ
приведошⱕ же честънааго съсѫда и͑ стежера мѫченикомъ крѣпа вѣры камыка ѳео͑дѡ҄ра непобѣдимаа͑го славънына проспаѳера дроугааго скопʼца подражаѧ͗ конʼдачь͗скыѧ и͑же филипоу не покажетъ воды крьстити сⱕ и͑ вѣровати го͆у
не бо бѣа͑ше томоу непричⱕсть͗никъ нъ пролия͑ти кръвь͗ и͑ вь͗сѣмъ сⱕ крь͗стити
Семоу же ставшоу тлькомъ рече мѫченикоу
покори ми сⱕ чловѣче
и͑ о͑ставъ сⱕ крь͗стия͑нь͗ства съ нами е͑дʼнако бѫди да и͑ честь͗ великѫ о͑тъ мене вь͗зь͗меши
и͑ богатъство дамъ ти много
а͑ не съ͗мрьти о͑сѫжденъ бѫди
тъи бо скопець͗ ѥ͑си
и͑ не печеши сⱕ ни о͑ женѣ ни ѻ дѣтехъ
нъ чистъ ѥ͑си
и͑ да я͑ко жилъ ѥ͑си на свои͑ земи такожде съ прилогомъ и͑ о҄у мене живеши
и͑ сътворѫ тⱕ ѥ͑дного о͑тъ бол҄ѣръ свои͑хъ
͑Отъвѣштавъ же страстоносецъ тлъкомъ рече
да не бѫдетъ мь͗нѣ пʼсе не о҄укроштеныи͗ о͑тъврѣшти сⱕ х͆а своѥ͑го небесьнааго цѣсара и͑ бѣсѣхъ сⱕ приложити
да а͑ко тако о͑тъвѣшта съ о҄упʼваниѥ͑мъ не могы тлъкъ и͑звѣштати лѫкавоуѹмоу а͑мемоурмниноу досаждения и͑ о҄укора и͑ пристѫпивъ начⱕ мѫченикоу казати глагол҄ⱕ
покори сⱕ мь͗нѣ чловѣче и͑ цѣсароу да не о҄умь͗реши
͑Отъ͗вѣштавъ же страсть͗никъ христовъ рече
о͑кая͑не и͑ о҄уныле и͑ безаконию҄ дѣлателю
а͑ште цѣсароу твоѥ͑моу о҄устⱕштоу мене не покорихъ сⱕ како мі сⱕ ѥ͑стъ тебѣ покорити
разгнѣвавъ же сⱕ и͑ тлъкъ и͑ о͑тъ цѣсара своѥ͑го въпрошенъ бывъ чʼто ѥ͑моу и͑зʼдрече о͑тъвѣшта
досаждаѥ͑тъ ти и͑ о҄укараѥ͑тъ тⱕ цр͆оу
и͑ разгʼнѣвавъ сⱕ ль͗стивъи͗ и͑ въжегъ сⱕ гнѣвомъ и͑ а͑кы левъ рикаѧ на праведʼнааго мечемъ повелѣ честь͗нѫѭ҄ ѥ͑го главѫ о͑тъсѣшти
да и͑ждеже о͑тъвѣтъ сътвори тоу и͑ тѣло съконь͗чано быстъ
не о҄укроштениї бо безаконию҄ дѣлател҄е о͑трѣшивъше поя͑съ ѥ͑моу власы ѥ͑моу вь͗звⱕзашⱕ и растръзавъше ризы ѥ͑моу о͑тъ выѧ до ногоу
мечемъ о҄ударенъ бывъ и͑ тако прѣдастъ дш͆ѫ господоу
͗Оусѣченъ же бывъ и͑стинъныи͗ дѣлател҄ь хв͆ъ лежаа͑ше на земи а͑кы свѣтъла звѣзда съ небесе на земл҄ѫ пришьдъши
ѥ͑дʼначе же ѥ͑моу гнѣвомъ доушѫштоу о͑ прѣтръпѣниї мѫченика рече
приведѣте ми сѣмо мѫжⱕ жестокы о͑тъ е͑ѳіѡ҄пь͗скыѧ страны съ мечи да и͑сѣкѫтʼ и͑ прочⱕѧ
и͑ вьведъ сь͗вѣть͗никы своѧ рече къ н҄имъ
видѣсте ли прѣтрь͗пѣниѥ нечь͗стиваа͑го о͑ного
о͑ни же рѣшⱕ
видѣхомъ и͑ почоудихомъ сⱕ
да чʼто рече сътворимъ прочиїмъ
о͑ни же о͑тъвѣштавъше рѣшⱕ
такожде послѣдь͗н҄ѫѭ҄ съмрьть͗ да прии͑мѫтъ
да а͑ко часъ третии͗ приде и͑ о͑бычь͗нѫѭ҄ молитвѫ съконь͗чавъше с͆тиї начⱕшⱕ дроугъ дроуга поо҄уштати на добро
пришедъше же сиї мѫжи лютии͗ поустишⱕ сѧ на ст͆ыѧ да живы ѧ пожьрѫтʼ
видѣвъше же ѧ͗ ст͆ии а͑кы весели къ вѣнь͗цоу страсти пои͑дошⱕ
͑Единъ͗ же о͑тъ н҄ихъ блага рода о͑тъ дѣдъ славенъ же племенемъ васои͑ именемь͗ свѣтелъ сы благодѣтиѭ҄ и͑ и͑стинъныи͗ хв͆ъ вои͑нъ радъ бывъ и͑ божиѧ благодѣти и͑спль͗нивъ сⱕ дроужинѣ своѥ͑и рече
станѣте добл҄е ѡ҄ братия͗ и͑ мѫжь͗скы за х͆а на скврь͗наваа͑го сего
да вѣчьныѧ насладимъ сⱕ славы
да пои͑демъ къ любь͗ноуо҄умоу пѫти нашемоу
а͑ никʼтоже о͑тъ насъ не о͑стани
а͑ште ли кʼто тврь͗да о҄ума не и͑матъ да сⱕ о͑тълѫчитъ о͑тъ насъ
не вѣсте ли господиѥ͗ мои͗ я͑ко а͑зъ на нашеи земи славенъ сы племенемь͗ высокъ же саномъ богатъ же зѣло на позориште миръноѥ точаа͑хъ и͑граа͑хъ и͑ троуждаа͑хъ сⱕ
тъгда ли и͑мѣния ради и͑ чловѣчь͗скы похвалы и͑ маловрѣмень͗ныѧ сласти подвизаа͑хъ сⱕ а͑ ныня колико паче небесь͗наа͑го ради цѣсара
того ради братия͑ да възможемъ вь͗си
и͑ да не вътори я͑вимъ сⱕ мѫченикомъ хръ͗стовомъ
нъ добл҄іи͑ за н҄ь да постраждемъ
вѣдѣ се братия͑ я͑ко никыи͑же чловѣкъ бе съмрь͗ти
да а͑ште съмрь͗ть͗ прѣдь͗лежитъ съмрь͗ти да о҄убѣжимъ вѣчь͗ныѧ
я͑же бо нын҄я маловрѣмень͗наа сь͗мрʼть͗ сънъ праведныи͑мъ нарицаѥ͑тъ сⱕ
да никʼтоже о҄убо о͑тъ лика не о͑стани да тъчно вѣнь͗цⱕ полоучимъ вьси о͑тъ мъздодавь͗ца бога и͑ г͆а нашего їсоу хръста
͗Ѡ о҄уме правыѧ вѣры и͑спль͗н҄енъ
ѡ҄ лѣствице небесе доходⱕшти
ѡ҄ великодоушь͗ныи о҄уме я͑ко на сѫдишти пакость͗ника не подвиже сⱕ твои съмыслъ
нъ паче крѣпѣи͗ быстъ
да прѣжде же о͑тъ дроужины о͑тътръгъше лютыѧ и͑ безмілостивыѧ слоугы дия͑воловы костанʼтина патрик҄ия на земи сѫшта а͑гʼг҄елъ же бж͆ии͗ на небеси бывъ растръзавъше же ризы ѥ͑моу чь͗сть͗нѫѭ҄ ѥ͑го главѫ о͑тъсѣкошⱕ
потомь͗ же ѳеѡ҄фила проспаѳа
и͑ по н҄емъ калиста спаѳара
да я͑ко дои͑дошⱕ на троудь͗ника хрь͗стова васоя видѣвъ я͑ко ризы растръзаѭ҄тъ самъ сⱕ съвлькъ рече
нагъ и͑зидохъ и͑ чрѣва матере моѥѧ
нагъ пои͑дѫ
о͑блѣци мⱕ хрьсте нетьлѣнь͗нѫѭ҄ твоѭ҄ одеждеѭ҄
да я͑ко и͑ семоу чь͗сть͗нѫѭ҄ главѫ о͑тъсѣкъше о͑ставишⱕ и вь͗ темници и͑ждеже ст͆ии бѣшⱕ блюдоми
и͑ поѭ҄ште третии часъ я͑коже бѣа͑ше имʼ о͑бычаи͗ вь͗незаа͑пъ о҄узь͗рѣшⱕ силѫ кѫѭ҄ сь небесе поуштенѫ къ н҄имъ свѣтити трои͑нѫ свитаѭ҄ште сⱕ
и͑ гласъ о͑тъ н҄еѧ страстонось͗ца васоя
свѣтило ѥ͑смъ
видѣвъше же се мѫжи мнози о͗тъ крьстиянъ въсхвалишⱕ бога
и͑ разоумѣшⱕ съконь͗чаниѥ ст͆ааго
по съконьчании͗ же хръстова мѫченика тоу а͑биѥ по ѥдʼномоу когождо и͑хъ и͑сѣкошⱕ
и͑ тако блажениї своѭ҄ дш͆ѫ прѣдашⱕ
Съконьчашⱕ же сⱕ ст͆иї м͆ в мѫченика мѣсⱕца марта въ з͆ цѣсарь͗ствоуѭ҄штоу гръчьстѣи власти михаилъ ѳео͑дѡ҄ръ и͑ ѳекла правовѣрьниї ц͆ри славⱕште б͆а и͑ похвальнѫѭ҄ ѥ͑моу пѣснь͗ въздаѭ҄ште ѥ͑диноѭ҄ дш͆еѭ҄ и͑ ѥ͑динѣмь͗ о҄умомъ
течениѥ съконьчавъше вѣньцⱕ вь͗зⱕшⱕ
да а͑ко о҄уже съконь͗чашⱕ сⱕ ст͆ии повелѣ ль͗стивъи͗ дроугааго коѥ͑го крь͗стия͑на привести глагол҄ⱕ
покори ми сⱕ и͑ ѥ͑дʼноо҄уменъ ми бѫди
и͑ли зьлѣ о҄умь͗реши а͑кы сии͗
а͑ште ли о҄убо покориши ми сⱕ бѫдеши чь͗стенъ въ полатѣ моѥ͑и͗ и͑ многоу и͑мѣнию҄ и͑ даромъ достои͑нъ бѫдеши о͑тъ мене
прѣль͗стивъ же сии͑ тъчь͗нъ бывъ въ срь͗дь͗ци
о͑кааныи о͑нъ рече
сътворѫ вол҄ѫ твоѭ҄ цр͆оу
тъчъѭ да полоучѫ жизнь͗
въ радости же бывъ рече къ н҄емоу
а͑ште ми сⱕ хошти и͑звѣстити принесѫ ти ѥ͑гоже вы глагол҄ете кръста
и͑ видⱕштѹ мь͗нѣ попери ї и͑ о͑тъврь͗зи сⱕ ѥ͑го
и͑ се творⱕ бѫдеши ми дроугъ присныи
о͑кая͑ныи͑ же рече
творѫ вол҄ѫ твоѭ҄ цр͆оу
принесъше же чь͗стънаа͑го кръста христова и͑ положивъше ѥ͑го на земи
попъра и͗ глагол҄ⱕ
о͑тъврь͗гѫ сⱕ таи͑бь͗но крь͗стия͑нъскы вѣры и͑хʼ
и͑ ѥ͑диноо҄уменъ ти бѫдѫ цр͆оу
͗Ѡ скврьнавыи͑ма ногама како не о҄утрь͗поста ти
како не о҄устрашишⱕ сⱕ ѥ͑мѹ власи съ мрачь͗ныи͑мъ е͑моу о҄умомъ о͑ томъ же о͑ толицѣ
да а͑ко о҄уже безаконъноѥ дѣло сътвори и͑ дръзо бол҄ѣре срацинь͗сти рѣшⱕ къ цѣсароу
не лѣпо ѥ͑стъ жити ѥ͑моу
нъ и͑ тъ съм͗рьтиѭ҄ да о͑сѫдитъ сⱕ
а͑ште бо своѥ͑ѧ͑ вѣры не съхрани то ни нашеѧ и͑матъ съхранити
се же и͑мъ вѣштавъшемъ а͑мемоурʼмнии͗ повелѣ ѥ͑го о҄усѣкнѫти
ѡ҄ бѣды кыи͑ми о҄убо гласы и͑звѣшта о͑каа͑ныи͗
кыѧ помыслы въ срь͗дь͗ци ношааше ѥ͑гда о͑тʼвѣта съмрьть͗на вь͗зⱕ ѥ͑же и͑ прѣжде съмрьти съмрь͗тьнъ быстъ и͑же вѣрѫ погоубивъ и съмрьти не погрѣши
ѡ҄каяне и͑ небоже чʼто ти прибытъка быстъ
да я͑ко ѥ͑го о҄усѣкнѫшⱕ повелѣ тѣло ѥ͑го вь͗врѣшти съ мѫченичь͗скы тѣлесы вь͗ рѣкѫ
въвръженомъ же бъивъшемъ тѣло о͑каанааго тоу а͑биѥ погрⱕзе
а͑ сихъ добрыи͑хъ мѫченикъ тѣлеса а͑кы кораби връхоу плаваахѫ и͑ акы лоучⱕ сльнечь͗ныѧ къ брѣгоу съвь͗коупл҄ѣа͑хѫ сⱕ главы и͑мъ къ свои͑мъ тѣлесемъ не хотⱕште сⱕ о͑тъ н҄ихъ разлѫчити
не бо прѣзь͗ритъ г͆ь любⱕштиїхъ ѥ͑го въ и͑стинѫ
и͑ бѣа͑ше видѣти чоудо прѣславьно како тѣлеса ст͆ыи͑хъ ношаа͑хѫ сⱕ сквозѣ водѫ
нъ б͆ъ ѡ҄ мѫченици ѥ͑гоже вь͗злюбисте и͑ за н҄егоже съмрь͗ть͗ и͑зволисте тъ же то чоудо сътвори
да я͑коже о҄убо ношаахѫ сⱕ сквозѣ рѣкѫ добрыи͑мъ мѫченикомъ тѣлеса при брѣзѣ пришедъше сташⱕ и͑деже и͑ ст͆иї и͑зʼволишⱕ
циї же о͑тъ хрь͗столюбь͗ць͗ вь͗земъше тѣлеса и͑мъ муромъ помазавъше положишⱕ на мѣстѣ знаменитѣ
а͑зъ же вашего събора мол҄ѫ ѡ҄ мѫченици славь͗ниї и͑ чь͗сть͗нии и͑збъраныѧ слоугы добриї мѫченици благовѣрию҄ о҄устроѥ͑ни дѣлател҄е подражател҄е хръстови жилишта ст͆аа͑го дх͆а исповѣдʼници дрь͗зи ѥ͑дʼноо҄умни съ а͑гг҄елы раби г͆а и͑ о͑тца о҄ученіци и͑ночⱕдааго о͑тишия и͑ застѫпь͗ници крь͗стияномъ въ цѣсарь͗ствѣ небесь͗стѣѣ͗мъ сѫште
молите бога о͑тъ ратии͗ о͑тъ глада и͑ о͑тъ пагоубы
и͑ црькъвънааго тѣла не прѣзь͗рите растрь͗заѥ͑ма
вь͗ бѣдахъ вь͗сѣхъ застѫпаи͑те
плѣнь͗никы и͑збавите и͑ за недѫжь͗ныѧ молите
и съгрѣшь͗шии͗ го͆у просимъ простын҄ѫ вами вьзⱕти прочии͑хъ лѣтъ въ о҄устрои͗ и͑ въ говѣниї и͑ въ страсѣ о҄укрѣпл҄еномъ быти да хоудыѧ сеѧ нашеѧ жизни въ покои͗ съврь͗шивъше конецъ бе страха полѹчити
вы бо за х͆а о҄убь͗ѥ͑ни бысте
и͑ тѣмъ вь͗зⱕсте вѣнь͗цⱕ о͑тъ рѫкоу господь͗н҄оу
и͑ врѣмⱕ присѣштению҄ просвь͗тѣсте сⱕ паче сль͗нечь͗ныѧ свѣтьлости
пон҄еже благодѣти и͑ вѣрѫ прѣмѫдрости посрѣдѣ пакостьникъ добриї мѫченици проповѣдасте
и͑ того ради вь͗ вѣкы веселите сⱕ
цр͆ⱕ нашⱕ о҄укрѣпите
вѣрѫ нашѫ о҄утврь͗дите
насъ застѫпаи͑те въи͑нѫ
и͑мѫште бо васъ застѫпʼникы и͑ молитвь͗никы ничʼсоже сѫпротивна приходⱕшта кʼ намъ не възбои͑мъ сⱕ
владыкѫ хрь͗ста б͆а нашего и͑стинь͗нааго въи͑нѫ и͑мѫште о҄упʼваниѥ͗ молити насъ ради не прѣстаи͑те да и͑ мы полоучімъ вѣчь͗нѫѭ҄ жизнь͗ о͑ х͆ѣ и͑сѣ г͆и нашемъ ѥ͑моуже слава съ о͑тʼцемъ и͑ съ ст͆ыи͑мъ дх͆омь͗ ныня и͑ присно и͑ вь͗ вѣкы вѣкомъ
а͑мин
мѢсⱕца марта въ ѳ͆ дьнь͗
мѫчениѥ ст͆ыи͑хъ мѫченикъ м͆ и͑же въ севастии мѫчени бышⱕ
Вь͗ лѢтѢхъ лик҄иния цр͆а бѢа͑ше гон҄ениѥ͑ на крь͗стия͑ны
и͑ вь͗си благовѢрьнѢ живѫштиї о͑ х͆Ѣ ноуждаа͑хѫ сⱕ жръти богомъ а͑гриколаоу воѥ͑водѢ сѫштоу гоубителю сѫштоу сверѢпоу и͑ быстроу къ дия͑вол҄и слоужьбѢ
крь͗стия͑ни же и͑же бѢʼхѫ въ вои͑ньствѢ вь͗си ноуждаахѫ сⱕ о͑т н҄ихъ жрь͗ти бѢсомъ
БѢа͑хѫ же вои͑ни кападок҄ии͑скыѧ страны въ саноу ѥ͑дномъ живѫште благовѢрь͗нѢ числомъ м͆ непобѢдь͗ни и͑ добі вь ратехъ
а͑ се и͑мъ и͑мена дометия͑нъ и͑сухии͗ змарагдъ мелитонъ и͑раклии а͑леѯанʼдръ е͑утухии͗ лусимахъ домнъ сак҄ердон курио͑нъ сунои͑къ ѯанʼѳиї сеуриянъ е͑кʼдик҄іи͗ а͑как҄ии͗ їѡ҄а͑нъ гаии͗ а͑ѳанасиї горконии о҄уа͑лъ и͑о҄улия͑нъ сисиниї филіктимон куриїл о҄уа͑лерии клавдіи прискъ ѳеѫ͑доул е͑утухии͗ флауіи͗ леѡ҄нтии͗ а͑гг҄ии͗ ае͑тиї никал хоудио͑н и͑лиа͑диї канʼдидъ ѳеѡ҄фил валерия͑нъ
си вь͗си ѧ͑ти бывъше о͑тъ воѥводъ ноуждаа͑хѫ ѧ жрь͗ти бѢсомъ
начⱕ же воѥ͑вода глаголати и͑мъ
ѥже о҄успѢшьно вамъ въ ратехъ показасте и͑ добь͗ѥ͑сть͗ дроужинѢ своѥ͑и͗ покажате и͑ нын҄Ѣ ѥ͑дʼноглась͗ѥ ваше
и͑ покорите сⱕ вь͗коупѢ цр͆оу законоу
и͑ жь͗рѢте богомъ прѢжде мѫкъ
ст͆иї же рѢшⱕ пакость͗никоу
а͑ште за съмрьтънаа͑го цр͆а борѫште сⱕ о͑долѢваʼхомъ я͑коже и͑ ты послоушь͗ствоуѥ͑ши колико паче за бесъмрь͗ть͗нааго цѢсара подвизаѭ҄ште сⱕ побѢдимъ твоѥ͑го зълокъзнь͗нааго нрава
а͑гриколаи͗ воѥ͑вода глагола
ѥ͑дʼно о͑тъ двою҄ прѢдълежитъ вамъ и͑ли жъръше богомъ вь͗ саны и͑ вь͗ чь͗сти достои͑номъ быти и͑ли не покоривъше сⱕ о͑тъѧти живота и͑ вои͑нъство и͑ о͑тънѫдь о҄уже прѢдати сⱕ мѫкамъ
помыслите о҄убо и͑ и͑зволите ѥ͑же на поль͗зѫ вамъ
Ст͆ии͑ же глаголашⱕ
ѥ͑же на поль͗зѫ намъ г͆ь печетъ сⱕ
воѥ͑вода глагола
не многоглагол҄ите
нъ о҄утро пристѫпивъше жь͗рѢте богомъ
и͑ повелѢ ѧ вь͗вести въ темницѫ
вьлѢзъше же ст͆ии͗ вь͗ темницѫ прѢклонишⱕ колѢнѢ свои͗
и͑ молишⱕ г͆а глагол҄ѫште
и͑зʼми насъ г͆и о͑тъ напасті и͗ о͑тъ съблазн҄ъ творⱕштиихъ безакониѥ
вечероу же бывъшоу начⱕшⱕ пѢти ѱалʼмъ сии͗
живыи͗ въ помошти вышь͗н҄яго въ кровѢ б͆а небесънааго въдворитъ сⱕ
рече господеви
застѫпʼникъ мои ѥ͑си ты и͑ прибѢжиште
б͆ъ мои
о҄упʼваѭ҄ на н҄ь я͑ко тъ и͑збавитъ мⱕ о͑тъ сѢти ловь͗чⱕ и͑ о͑тъ словесе мⱕтежь͗на
и͑ конь͗чавъше ѱалʼмъ помолишⱕ сⱕ
и͑ въставъше пакы пояхѫ до полоуношти
бѢа͑ше же старѢи͗ и͑мъ вь͗ пѢснехъ ст͆ыи͗ куриѡ҄нъ
а͑ въ о͑ть͗вѢтѢхъ ст͆ыи͗ кань͗дидъ и͑ доменъ
и͑ я͑вивъ сⱕ и͑мъ съпасител҄ь рече
и͑звол҄ениѥ ваше добро
нъ и͑же сътрь͗питъ до коньца тъ съпасетъ сⱕ
вь͗си же о҄услышашⱕ гласа сего
и͑ бывъше въ страсѢ бе съна прѢбышⱕ до свѢта
призъвавъ же воѥвода вь͗сⱕ дроугы своѧ повелѢ привести свѧтыѧ
и͑ пришедъше м͆ сташⱕ прѢдъ воѥ͑водѫ
и͑ начⱕ глаголати и͑мъ воѥвода
ѥ͑же и͑мамъ и͑здрешти не на благодѢти зь͗рⱕ глагол҄ѫ нъ я͑коже ѥ͑стъ и͑стина
ѥ͑лико сѫтъ вои͑ни подъ цр͆емъ ни сѫтъ а͑кы вьи ни храбь͗ри ни мѫдри ни крась͗ни ни тако любими мноѭ҄
да не о҄убо любьве моѥ͑ѧ на ненависть͗ прѢнесете
се о҄убо вы ѥ͑стъ ненавидѢти и͑ любиті
ст͆ыи канʼдидъ глагола
противѫ твоѥ͑моу нравоу и͑ и͑мⱕ твоѥ положено быстъ агриколаоу
сверѢпъ бо ѥ͑си ль͗стецъ
воѥ͑вода глагола
не рѢхъ ли ти я͑ко
въ васъ ѥ͑стъ ненавидѢти и͑ любити
ст͆ыи͗ канʼдидъ глагола
ѥ͑лма же въ ны ѥ͑стъ не ты о҄убо сверѢпоуи͗ о͑тъ б͆а ненавидимъ
не и͑зволи любити насъ неподобь͗не и͑ завидь͗ливе и͑ покръвене тъмоѭ҄
слышавъ же се воѥвода въздроу а͑кы левъ
и͑ повелѢ съвⱕзати ѧ и͑ влачⱕште вести ѧ вь͗ темʼницѫ
ст͆ыи куриѡ҄нъ глагола
не вь͗зⱕ власти мѫчити насъ нъ въпрашати
тъгда възбоявъ сⱕ воѥ͗вода повелѢ легъко и͑хъ вести вь͗ темʼницѫ запрѢтивъ а͑глаи͑о҄у капиклари.ѹ тврь͗дѢ блюсти и͑хъ
жь͗дѢа͑ше бо и͑ доуѯова пришествия
и͑ вь͗сь͗ о҄убо день и͑ ношть о҄учаахѫ сⱕ о͑тъ ст͆аа͑го куриѡ҄на
глаголаа͑ше бо и͑мъ
братия по строю҄ бж͆ию҄ дроужина быхомъ въ маловрѢмень͗наа͑го сего жития
да не о͑тълѫчимъ сⱕ о҄убо о͑тъ себе
нъ я͑коже жихомъ ѥ͑дʼноѭ҄ дш͆еѭ҄ и͑ ѥ͑динѢмь͗ о҄умомь͗ тако.же и͑ послоушь͗ствоуѥ͑мъ
я͑коже сь͗де быхомъ и͑скоушени маловрѢмень͗ноуо҄умоу цр͆оу такожде потъштимъ сⱕ и͑скѹшени о͑брѢсти сⱕ б͆оу великоуо҄умоу цр͆оу
минѫвъшемъ же дь͗немь͗ з͆ сѫштемъ ст͆ыи͑мъ вь темь͗ници приде доуѯъ о͑тъ к҄есариѧ
и͑ пришедъ вь͗ севастии͗ ї въ и͆ день͗ сѢдъ съ воѥ͑водѫ повелѢ привести ст͆ыѧ͗
ведомомъ же и͑мъ о҄учаа͑ше ѧ ст͆ыи͗ куриѡ҄нъ глагол҄ⱕ
братия не възбои͑мъ сⱕ
ѥгʼда бо вь͗ ратехъ о͑брѢтахомъ сⱕ и͑ помол҄яхомъ б͆а то помагааше намъ
и͑ о͑делѢваахомъ
и͑ вь͗си побѢгаа͑хѫ
и͑ мы ѥ͑дини м͆ посрѢдоу и͑хъ о͑брⱕштахомʼ сⱕ
помьните ли ѥ͑гда сⱕ бʼрахомъ на велицѢи͗ брані
съ слъзами мол҄ѣʼхомʼ ба꙯ и дастъ намъ б͆гъ силѫ
да о͑во о͑ть͗ н҄ихʼ о҄убихомъ о͑вы прогʼнахомъ
и͑ ни.ѥ͑дінъ о͑тъ насъ не бы я͑звь͗нъ о͑тъ толика народа
ныня о҄убо трои сѫтъ пакости дѢѭ҄ште намъ
сотона и͑ доуѯъ и͑ воѥ͑вода
нъ вьсѣко ѥ͑динъ ѥ͑ст съ нами
и тъ же невидимъіи бъ꙯
дали
сии о҄убо м͆.мъ да о҄удолѢѥ͑тъ
да не бѫдетъ
нъ мол҄ѫ васъ
помолимъ о҄убо а͑кы въи͑нѫ нын҄Ѣ б͆а
и͑ не и͑мѫтъ къ намъ прикоснѫти сⱕ мь͗сти и͑ мѫкы ни ѫ͑зы
не вь͗сегʼда ли ѥ͑гʼда начь͗нѢѢ͗хомъ сⱕ брати глаголаа͑хомъ ѱалʼмоса сего
бж͆е въ и͑мⱕ твоѥ съпаси мⱕ и͑ вь͗ силѢ твоѥи͑ сѫди ми
бе͆ о҄услыши молитвѫ моѭ҄
въноуши глаголы о҄устъ мои͑хъ
и ныня того рь͗цѢмъ ѱалʼмоса
и͑ оуслышитъ насъ и͑ поможетъ намъ
и͑ ведоми къ пакость͗никомъ сего ѱалма глаголаа͑хѫ
и͑ вь͗си сь͗нидошⱕ сⱕ видѢтъ
ставʼшемʼ же и͑мъ прѢдъ воѥ͑водѫ и͑ доукʼсомъ вь͗зь͗рѢвъ на н҄ⱕ доуксъ глагола
сии͗ хотѢли бышⱕ да бол҄ьшемъ чь͗стемъ достои͑ни бѫдѫтъ
бѫдетъ же вамъ о͑тъ мене чь͗сть͗ велика и͑ дари бол҄ьши и͑нѢхъ
да о҄уже ѥ͑дʼно о͑тъ двоѥ͑го прѢдъложимъ вамъ
и͑ли жь͗ръшемъ богомъ саномъ великомъ и͑ чь͗стемъ и͑ даромъ достои͑номь͗ быти и͑ли не покоривъшемъ сⱕ о͑тъѧ͑ти поя͑сы и͑ вои͑ньство и͑ о͑тънѫдь͗ о҄уже прѢдати мѫкамъ
канʼдидъ глагола
вь͗зь͗ми и͑ поя͑сы нашⱕ и͑ тѢлеса
ничтоже бо намъ х͆а честь͗нѢи͑ше
тъгда доукʼсъ повелѢ камении͗мь͗ лица и͑мъ бити
ст͆ыи͗ канʼдидъ глагола
наставь͗ниче ть͗мѢ и͑ вь͗сего безакония͗ о҄учителю начʼни се творити и͑ о҄узь͗риши мьсть͗ своѭ҄
въздроувъ же воѥвода на слоугоуѭ҄штⱕѧ͑ вои͑ны рече
͗Ѡ зълыѧ слоугы почʼто въскорѢ не творите повелѢнааго вамъ
въземъше же слоугы камение дроугъ дроуга бия͑хѫ
видѢвъше же ст͆ии бывъшеѥ дрь͗зи бышⱕ
разгнѢвавъ же сⱕ доукʼсъ вьзь͗мъ камыкъ връже да о҄ударитъ ѥ͑дʼного о͑тъ ст͆ыи͑хъ
вьзвративъ же сⱕ камыкъ на лице кнⱕже и͑ съкроуши ѥ͑моу вь͗се лице
тъгда ст͆ыи͗ куриѡ҄нъ рече
борѫштии сⱕ съ нами врази наши ти и͑знемогошⱕ и͑ падошⱕ
въ и͑стинѫ да вь͗нидетъ о͑рѫжиѥ и͑хъ въ срь͗дьца ихʼ
и͑ лѫци и͑хъ да съкроушⱕтъ сⱕ
воѥ͑вода рече
тако ми бози
вль͗шь͗ство нѢкоѥ быстъ
ст͆ыи͗ доменъ рече
тако ми х͆ъ
б͆ъ нашъ вь͗мѢстилъ сⱕ ѥ͑стъ въ ны
бестоудʼна же лица ваша глагол҄ѫштаа на б͆а неправьдѫ
бесʼчьстия бо и͑спль͗нѥне
не стыдиши и сⱕ прѢи͑сподь͗н҄ии͗ темь͗ныи͗ дия͑воле и͑ штѹждь͗ и͑стинѢ
подателю блазномъ
глава дия͑вол҄Ѣ ты ѥ͑си а͑гриколау
а͑ о͑пашь͗ лисия͗ доуʼксъ и͑же съ тобоѭ҄
ва о͑ба слоузѢ сотонинѢ
ѥ͑ште ли не о҄увѢритъ ваю҄ прьвыи͗ начⱕтъкъ мѫкамъ начнѢта и͑ вътороѥ͗
слоугы же глаголашⱕ ст͆ыи͑мъ
о͑боуѥ͑нии͗ вь͗сеѧ милости и͑ богомъ врази чесо ради не жь͗рете богомъ
ст͆ыи͗ куріѡ҄нъ рече
мы къ ѥ͑дномоу богоу приближаѥмъ сⱕ раби їс͆ хс͆а ст͆ааго дх͆а съврьшити и͑звол҄ениѥ и͑ течениѥ страстемь и͑ вѢнь͗цⱕ вь͗зⱕти неть͗лѢнию҄ побѢдивъше вашⱕ зълокъзньныѧ нравы
тъгда доукʼсъ повелѢ вести и͑хъ вь͗ темницѫ да помыслитъ что о͑ н҄ихъ
вь͗веденомъ же бывъшемъ и͑мъ вь͗ темʼницѫ начⱕ ст͆ыи͗ куріѡ҄нъ пѢти съ вь͗сѢми и͑ми глагол҄ⱕ
кʼ тебѢ вь͗зведохомъ о͑чи наши живѫштоуоумоу на небеси
се яко о͑чи рабъ въ рѫкоу господиї свои͑хъ я͑ко о͑чи рабын҄ь въ рѫкоу госпождⱕ своѥѧ тако о͑чи наши къ го͆у бо͆у нашемоу доиждеже о҄уштедритъ ны
и͑ по молітвѢ къ шестоуо҄умоу часоу ношти и͑ гласъ быстъ кʼ н҄имъ и͑ явивъшоу сⱕ и͑мъ бо͆у и͑ глагол҄ѫштоу
вѢроуѧи͗ вь͗ мⱕ а͑ште о҄умь͗ретъ живъ бѫдетъ
дръзаи͑те не бои͑те сⱕ и͑хъ мѫкъ
маловрѢмень͗ни бо сѫтъ
сътрь͗пите мало и͑ законь͗нѢ постраждите да вѢнь͗цⱕ вь͗зь͗мете
прѢбышⱕ же въ тѫ ношть веселⱕште сⱕ о͑ наказании господьн҄и
о҄утроу же бывъшоу въ тъ дьнь повелѢ и͑звести ѧ и͑с темницⱕ и͑ привести
и͑ ставʼъше прѢдъ пакостьникы рѢшⱕ
ѥ͑же хоштете творите
я͑ви же сⱕ дия͑волъ о͑ деснѫѭ҄ дръжⱕ мечь͗
о͑ лѢвѫѭ҄ же змии͗
глаголаа͑ше же къ о҄ухоу а͑гриколау
мои͗ ѥ͑си
подвизаи͑ сⱕ
повелѢ же воѥвода съвⱕзавъше за выѭ҄ вести вь͗сⱕ вь͗коупѢ къ ѥ͑зероу
ѥ͑стъ бо вь͗ севастиї е͑зеро и͑мы водѫ многѫ
въ то же врѢмⱕ ѥ͑гʼда ст͆ыѧ мѫчаахѫ бѢа͑ше стоудень͗ велика
въведъше же ѧ͗ нагы поставишⱕ посрѢдѢ е͑зера
бѢа͑ше же и͑ въздоухъ стоуденъ и͑ часъ бридъкъ
къ вечероу бо бѢа͑ше дь͗ни
приставишⱕ же и͑мъ стражⱕ вои͑ны и͑ капиклария
въскраи͑ же бѢа͑ше ѥ͑зера бан҄Ѣ раждежена да а͑ште кʼто хоштетъ пристѫпити и͑ їзбѢгнѫти прибѢжитъ къ бан҄и
въ часъ же прьвыи͗ ношти съклѢштаа͑хѫ сⱕ о͑тъ стоудени ст͆ии͗
и͗ тѢло и͑мъ распадааше сⱕ
ѥ͑динъ же о͑тъ числа м͆ о͑тъпадъ прибѢже къ бан҄и
и͑ прикоснѫвъ сⱕ къ топлотѢ а͑биѥ͗ растаа сⱕ
и͑ тако о͑тъдастъ дш͆ѫ своѭ҄
ст͆иї же о͑тъпадъше рѢшⱕ я͑ко и͑зъ ѥ͑дінѢхъ о҄устъ гласомъ велиѥ͑мъ
ѥ͑да вь͗ рѢкахъ прогнѢваѥ͑ши сⱕ г͆и ли вь͗ рѢкахъ я͑рость͗ твоя и͑ли въ мори о҄устръмь͗ѥ͑ниѥ твоѥ
и͑же бо о͑тълѫчивъ сⱕ о͑тъ насъ а͑кы вода разлия͑ сⱕ
и͑ разидошⱕ сⱕ вь͗сⱕ кости ѥ͑го
мы же не о͑тъстѫпимъ о͑тъ тебе донь͗ждеже о͑живиши насъ
и͑ и͑мⱕ твоѥ призовемъ ѥ͑гоже хвалитъ вь͗са тварь͗ змиѥве и͑ вь͗са бездения о͑гн҄ь градъ снѢгъ ледъ доухъ боуренъ творⱕштии слово ѥ͑го
ходⱕи͗ по мороу а͑кы по соухоу и͑ сверѢпыи͑мъ влънамъ помаянии͑мъ рѫкѹ твоѥ͑ю҄ кротⱕи
и͑ нын҄я ты ѥ͑си ги͆ и͑же о҄услышавъ мѡ҄усиѭ҄ и͑ даѭ҄шта знамения и͑ чоудеса въ е͑гуптѢ въ фараѡ҄нѢ и͑ въ людехъ ѥ͑го раздѢл҄Ѣѧ море и͑ въ поустын҄и наставивыи люди своѧ и͑же о҄услышавъ и͑я͑кѡ҄ва молⱕшта сⱕ бѢжⱕшта вь͗спрѢштения и͑саавова и͑же съ їѡ҄сифомь продавъ сⱕ и͑ съпасъ ѥ͑го и͑же о҄услыша ст͆ыѧ а͑постолы
и͑ насъ о҄услыши г͆и
и͑ да не потопитъ насъ боура водьнаа ни пожь͗ретʼ насъ глѫбина
я͑ко о͑бништахомъ зѢло помози намъ б͆е сʼпасе нашь
я͑ко стахомъ въ глѫбинѢ мору и͑ мокры бышⱕ ногы нашⱕ кръвьѭ҄ нашеѭ҄ о͑блегъчи тⱕгости нашⱕ и͑ лютости въздоуха г͆и б͆е нашъ
и͑ да о҄увѢдⱕтъ вь͗си я͑ко кʼ тебѢ възвахомъ и͑ съпасени быхомъ
кʼ тебѢ о҄упвахомъ и͑ не постыдѢхомъ сⱕ
и͑ сѫштоу часоу третию҄моу ношти слъньце о͑ н҄ихъ въсия топло я͑ко въ жⱕтвѫ
и͑ растаавъ сⱕ ледъ быстъ вода топла
вь͗си же стрѢгѫштиї сь͗номь съдръжими бѢа͑хѫ
ѥ͑динъ же капикларии бѢа͑ше бь͗дⱕ и͑ послоушаѧ молⱕшть͗ сⱕ и͑хъ и͑ помышлѢѧ како и͑же прибѢгъ къ бани не вьчьте сⱕ съ четырь͗ми десⱕты нъ а͑бь͗ѥ о͑тъ топлоты растаа сⱕ
а͑ сии͗ въ колицѢ мразѢ сѫште доселѢ живи сѫтъ
и͑ зь͗рⱕ свѢта и͑же о͑ н҄ихъ и͑ вь͗зьрѢвъ на небо хотⱕ видѢти о͑тъкѫдоу ѥ͑стъ свѢтъ видѢ вѢнь͗цⱕ съходⱕштⱕ на главы ст͆ыхъ числомъ л͆ѳ и͑ помышляше вь͗ себѢ глагол҄ⱕ
четыре десⱕте и͑хъ ѥ͑стъ то како ѥ͑дʼномѹ нѢстъ вѢнь͗ца
и͑ разоумѢвʼ я͑ко прибѢгыи въ бан҄ѫ не причʼтенъ быстъ к н҄имъ и͑ възбоуждь͗ вь͗сⱕ стрѢгѫштⱕѧ и͑ съвръгъ ризы сь͗ себе на лица и͑хъ въскочи вь͗ е͑зеро вь͗пиѧ и͑ глагол҄ⱕ
и͑ а͑зъ крь͗стия͑нъ ѥ͑смъ
и͑ вь͗шедъ посрѢдѢ и͑хъ рече
г͆и б͆е вѢроуѭ҄ вь͗ тⱕ вь͗ н҄ьже и͑ си вѢровашⱕ
и͑ въчь͗ти мⱕ вь͗ н҄ⱕ
и͑ съподоби мⱕ и͑скоушениѥ͗ мѫкъ приѧ͑ти я͑ко да и͑ а͑зъ и͑скоушенъ бѫдѫ
побѢжденъ же бывъ дия͑волъ прѢмѢни сⱕ въ мѫжескъ о͑бразъ
съвⱕзавъ рѫцѢ свои и͑ колѢнѢ свои͑ дръжⱕ глаголааше
о҄увы мьнѢ о҄увы мь͗нѢ
побѢжденъ быхъ мѫжи сими свⱕтыи͑ми
и͑ быхъ вь͗сѢмъ въ рѫгъ не и͑мы ѥ͑днодоушенъ слоугъ
а͑ште бо быхъ и͑мѢлъ то не быхъ побѢжденъ былъ
и͑ нын҄Ѣ что сътворѫ
развраштѫ срь͗дь͗ци кнⱕзема мои͑ма
и͑ съжегѫтъ тѢлеса ст͆ыи͑хʼ
и͑ вь͗ рѢкѫ въврьгѫтъ
и͑ се сътворѫ да и͑ о͑статъка и͑хъ не бѫдетъ
ст͆ъи͑ же куріѡ҄нъ рече
кʼто богъ великъ я͑ко богъ нашъ
ты ѥ͑си богъ творⱕи͗ чоудеса
сѫштⱕѧ бо на ны по насъ сьтвори
и͑ лишениѥ четырь͗ десⱕтъ напль͗нилъ ѥ͑си
и͑ начⱕшⱕ пѢти
съпаси ньи г͆и я͑ко о͑скѫдѢ прѢподобьныи͗
о҄утроу же бывъшѹ придоста нечь͗стивая мѫчител҄я
и͑ о͑брѢтоста капиклария сь͗ н҄ими сѢдⱕшта
и͑ въпросиста вои͑ны
чʼто видѢвъ сътвори се
рекошⱕ же вои͗ни
мы я͑коже и͑змрь͗ли бѢхомъ сь͗номъ
о͑нъ же бь͗дѢ въ вь͗сѫ ношть͗ и͑ вьнезаапѫ вь͗збоуди ны
и͑ видѢхомъ свѢтъ великъ на н҄ихъ
о͑нъ же а͑биѥ съвръгъ ризы своѧ въскочи вь͗ н҄ⱕ вь͗пиѧ и͑ глагол҄ⱕ
и͑ а͑зъ крь͗стия͑нъ ѥ͑смъ
и͑ разгнѢвавъша сⱕ мѫчителя повелѢста и͑звлѢшти ѧ и͑ и͑звⱕзавъше ѧ вести на брѢгъ морѢ и͑ дрʼколʼми ногы и͑хъ прѢбивати
ѥ͑дʼного же мати прилежааше и͑хъ
бѢ бо сынъ ѥ͑ѧ ю҄нѢи͗ вь͗сѢхъ
и͑ боя͑ше сⱕ ѥ͑да како о͑тъврь͗жетъ сⱕ
и͑ на н҄ь присно вь͗зираше възлагаѭ҄шти на н҄ь рѫцѢ и͑ глагол҄ѫшти
чⱕдо моѥ͑ сладъкоѥ ѥ͑ште мало прѢтръпи да съвръшенъ бѫдеши
не бои͑ сⱕ чⱕдо
се бо х͆с прѢдъстои͑тъ помагаѧ тебѢ
ѥ͑гда же и͑мъ прѢбиваа͑хѫ голѢни прѢдаа͑хѫ дш͆ⱕ своѧ глагол҄ѫште
дш͆а наша я͑ко пʼтица и͑збави сⱕ о͑тъ сѢти ловⱕштии͑хъ
сѢть͗ съкроуши сⱕ
и͑ мы и͑збавь͗ѥ͑ни быхомъ
помошть͗ наша въ и͑мⱕ господь͗н҄е сътворь͗шааго небо и͑ земьѭ҄
и͑ вь͗си вь͗коупѢ рекʼше а͑минъ прѢдашⱕ дш͆ⱕ своѧ
сынъ же о҄учимыи͗ материѭ҄ и͑менемь͗ мелитъ ѥ͑ште дыхаа͑ше
повелѢста же мѫчител҄Ѣ привести возы
и͑ въскладъше тѢлеса свⱕтыи͑хъ прѢвезошⱕ ѧ на брѢгъ рѢкы о͑ставь͗ше ю҄ношѫ чаѭ҄ште ѥ͑моу жівоу быти
видѢвъши же мати ѥ͑го тъ ѥ͑динъ о͑ставь͗ѥ͑нъ о͑тъвръгъши жень͗скѫѭ҄ немошть͗ вь͗земъши же мѫжь͗скѫѭ҄ крѢпость͗ и͑ мѫдрость͗ и͑ вь͗земъши сн͆а своѥ͑го на рамоу крѢпъко вь͗слѢдъ колъ и͑дѢа͑ше
носимъ же сн͆ъ матерь͗ѭ҄ прѢдастъ дх͆ъ свои͗ радоуѧ сⱕ
несъши же и͗ мт͆и ѥ͑го повръже и͗ врь͗хоу и͑хъ
вь͗згнѢтивъше же о͑гн҄ь съжегошⱕ тѢлеса ст͆ыихъ
сь͗вѢтъ же сътворь͗ша мѫчител҄Ѣ рекоста
сиѧ͗ о͑стань͗кы а͑ште сице о͑ставимъ вь͗зⱕти ѧ и͑мѫтъ крь͗стияни и͑ напль͗нити вь͗сь͗ миръ
нъ придѢте да ѧ въвръжемъ вь͗ рѢкѫ
и͑ събъравъше кости ст͆ыи͑хъ и͑ пепелъ съметъше въсыпашⱕ вь͗ рѢкѫ
и͑ ничʼсоже не погоуби рѢка и͑хъ
по трехъ же дь͗нехъ я͑вишⱕ сⱕ е͑пискоупоу града того и͑менемь͗ петрѹ я͑ко
сѫтъ съхран҄ены кости нашⱕ семь͗ мѢстѢ
приди о҄убо вь͗ ношти и͑ їзнеси ны и͑зд рѢкы
И пои͑мъ е͑п͆пъ клирикы и͑ мѫжⱕ вѢрь͗ны и пришедъ ста на брѢзѢ рѢкы
и͑ се просвьтѢшⱕ сⱕ кости ст͆ыи͑хъ вь͗ водѢ а͗кы и͑ свѢтиль͗ници
и͑ а͑ште кде оставь͗ѥна бывааше кость͗ свѢтомъ я͑вь͗я͑ше сⱕ
и͑ тако събъравъше кости ст͆ыихʼ мѫченикъ положишⱕ ѧ въ ракахъ
и͑ сице пострадавъше вѢнь͗чани бышⱕ
и͑ сия͑ѭ҄тъ я͑ко и͑ звѢзды вь вь͗семь мирѢ
богоу вѢровавъше хс͆а и͑сповѢдавь͗ше ст͆ааго дх͆а не о͑тъврь͗гъше сⱕ прославь͗ѥ͑ни бывъше о͑ х͆Ѣ памⱕть͗ вь͗ житии͗ семь о͑ставишⱕ на съпасениѥ вь͗сѢмъ вѢроуѭ҄штиїмъ въ о͑ц͆ъ и͑ сн͆ъ и͑ ст͆ыи͗ дх͆ъ
ѧ͑ти же бышⱕ ст͆ии͗ мѫченици на мѫчениѥ о͑ х͆Ѣ прѢжде четырь каланʼдъ марʼта сирѢчь͗ въ к͆ѕ феуроа͑ра
прѢдашⱕ же своѧ доушⱕ господеви прѢжде з͆ дьнь͗ марта при лик҄инии͗ самовласть͗ци нам же цѢсарь͗ствѹѭ҄штоу го͆у нашемоу и͑ б͆оу и͑ сп͆соу и͑ владыцѢ нашемоу їс͆ хс͆оу ѥ͑моуже ѥ͑стъ слава и͑ дръжава и͑ честь͗ нын҄Ѣ и͑ присно и͑ вь͗ вѢкы вѢкомь
а͑минъ
Похвала на мъченици в Севастия Ст͆аа͑го васил҄ѣ а͑рʼхие͑пп͆а к҄есариѧ кападок҄иїскыѧ
похвала о͑ м͆ мѫченицѣхъ
О мѫченичи памⱕти како сытость бѫдетъ любⱕштиїмъ мѫченикы зан҄еже кь добрыимъ клеврѣтомъ чь͗сть͗ и͑ о҄указаниѥ ѥ͑стъ приязни къ о͑бь͗штоуо҄умоу владыцѣ
я͑вѣ ѥ͑стъ я͑ко хвалⱕштеи͗ добл҄ⱕ мѫжⱕ въ тъчь͗нѣхъ врѣменехʼ не о͑тълѫчⱕтъ сⱕ подражения
блажи о҄убо по и͑звѣсти пострадавъшааго мѫчениѥ да бѫдеши мѫченикъ вол҄еѭ҄ и͑ и͑злѣзеши без гон҄ения͗ безъ о͑гн҄ѣ безд ранъ тѣхъ.жде мѫкъ съподобь͗ѥ͑нъ
намʼ же прѣдълежитъ не о͑ ѥ͑диномъ мѫченицѣ чоудити сⱕ ни о͑ дъвою҄
ни о͑ десⱕти чисмⱕ ѥ͑стъ блажимыи͗хъ
м͆ сѫтъ мѫжь
я͑коже ѥ͑динѫ дш͆ѫ и͑мѫште въ раздѣл҄ена тѣлеса а͑ въ ѥ͑дномъ съдыхании͗ и͑ ѥ͑дин҄ении вѣры ѥ͑дно же и͑ трь͗пѣниѥ ѥ͑же противѫ лютыи͑мъ и͑ състоя͑ниѥ͑ же за и͑стинѫ показашⱕ
вь͗си тъчни дроугъ дроугоу равь͗ни
вол҄еѭ҄ равьни и͑ страстиѭ҄
тѣмже и͑ равьночь͗стьноу вѣнь͗цоу славы съподобишⱕ сⱕ
коѥ о҄убо слово дои͑детъ достои͑но и͑хъ похвалити
ни а͑ште и͑ м͆ ѧ͑зыци довь͗лѣли бышⱕ толікѫ добрѫ дѣтѣль мѫжь вь͗спѣти
а͑ а͑ште и͑ ѥ͑динъ би былъ чоудимыи͗ довь͗лѣа͑ше нашеи͗ силѣ о͑долѣти
а͑ не нъ толико множь͗ство трѫтъ о͑и͗мъскыи͗ плъкъ непрѣборемыи͗ тъчь͗нъ и͑ на бранехъ непобѣдимы
воле же о҄убо посрѣдѣ и͑хъ вь͗ведъша памⱕть͗ на о͑бь͗штѫ поль͗зѫ о͑тъ н҄ихъ прѣстоѧ͑штиїхъ състрои͑мъ прѣдъпоказавъше вьсѣмъ я͑коже начрь͗тании мѫжь͗ сихъ мѫжь͗ства я͑ко и͑ добл҄ьства побраньская
многашʼди бо словописател҄е и͑ шарописател҄е начрь͗таѭ҄тʼ о͑ви словомъ о҄украшаѭ҄ште а͑ сии͗ на дъскы чрътаѭ҄ште
и͑ многы поо҄устишⱕ на мѫжь͗ство о͑бои͗
и͑хъже бо слово повѣстиѭ҄ и͑ слоухомъ о҄указаатъ сⱕ
тѣхъ же и͑ кʼн҄игы мль͗чⱕштⱕ подражаниѥмъ показаѭ҄тъ
такожде же и͑ мы въспомⱕнемъ прѣстоѧ͑штиїмъ добрѫ дѣтѣль͗ мѫжь
да я͑коже се прѣдъ лицемъ принесъше дѣа͑ния и͑хъ подвигнѣмъ сⱕ на подражаниѥ добл҄яи͑шиїхъ и͑ приснѣи͑шиїхъ подражанимъ
то бо ѥ͑стъ похвал҄ениѥ мѫченикʼ о҄утѣшениѥ събъраныи͑хъ ѥ͑же къ добрѣ дѣтѣли
не хотⱕтъ бо словеса я͑же о͑ ст͆ыи͑хъ подъ закономъ похвалы быти зан҄еже хвалⱕште о͑тъ вины міра сего начⱕтъкы похвалъ приѥ͑мл҄ѫтъ
а͑ и͑мʼже миръ распⱕтъ ѥ͑стъ
како можетъ чʼто о͑тъ сѫштиїхъ вь͗ н҄емъ пріложити къ славѣ
не бѣ бо ѥ͑дʼно о͑течь͗ство ст͆ыи͑мъ
дроугыи͗ бо о͑тъ и͑ноѧ страны бѣ
то како ю҄же безградьникы ли ѧ наречемъ и͑ли градь͗никы вьсеѧ вь͗сел҄еныѧ
якоже бо въ прѣношениѥ събьраныи͑хъ принесеноѥ о͑тъ когождо о͑бь͗ште принесъшии͑мъ бываатʼ такожде и͑ о͑ блаженыи͗хъ сихъ
когождо о͑течь͗ство обь͗ште вь͗сѣмъ ѥ͑стъ
и͑ вь͗си сѫтъ о͑тъвьсѫдоу подаѭ҄ште себѣ о͑течьство
паче же почто и͑штемъ градъ стоѧштии͑хъ на ть͗лѣхъ о͑ставл҄ьше нын҄ѣшь͗н҄ии градъ и͑хъ и͑же ѥ͑стъ разоуменъ
градъ о҄убо ѥ͑стъ мѫченикъ градъ бж͆ии͗ ѥ͑гоже хытрецъ и͑ сьдѣтел҄ь б͆ъ вышьн҄ии їероусалимъ свободъныи͗ мати павь͗лова и͑ ть͗ченъ ѥ͑го
чловѣчь͗скомъ о҄убо рождениѥ͑мъ и͑нъ и͑ного
а͑ дх͆овноѥ͑ ѥ͑дʼно вь͗сѣмъ
о͑бешть͗ бо о͑ц͆ь и͑мѫтъ богъ
и͑ братия вьси не о͑тъ ѥ͑дʼного и͑ ѥ͑дноѧ рождени нъ о͑тъ въсын҄ения доуховьнааго въ съвь͗коупл҄ениѥ ѥ͑же любь͗вьѭ҄ сами сⱕ съчетавъше
ликъ готовъ приложениѥ велико славⱕштіихъ о͑тъ вѣка г͆а не по ѥ͑дномоу събь͗раны нъ напрасно прѣложь͗ше сⱕ
како же ѥ͑стъ о͑бразъ прѣложения
сиї велии͑ствомъ тѣла и͑ ю҄ностиѭ҄ раштения и͑ силоѭ҄ тъченъ вь͗сѣхъ свои͑хъ о҄ун҄ьше
вь͗си въ о͑и͑мъство въ͗чь͗тени бышⱕ
и͑ за браньскѫѭ҄ хытрость и͑ за мѫжьство дш͆ⱕ того дѣл҄ьма велиѧ чь͗сти и͑мѣа͑хѫ о͑тъ цѣсара и͑менити сѫште вь͗сѣми за добрѫ дѣтѣль
ѥ͑гда же о҄уже повѣдано быстъ
ѥ͑гда же о҄уже повѣдано быстъ безбожьноѥ о͑но и͑ нечь͗стивоѥ повѣданиѥ не нарицати х͆а а͑ште ли то бѣды подъѥмати прѣтимъ же бѣ вь͗сѣкъ о͑бразъ мѫкы
и͑ многа я͑рость͗ звѣрінъска двизааше сⱕ о͑тъ неправедъныи͑хъ на благовѣрь͗ныѧ
кови же и͑ сь͗вѣти зь͗ли на н҄ⱕ плетоми бываахѫ
и͑ различь͗ни о͑брази мѫкъ примышл҄ени бываа͑хѫ
и͑ мѫчимии͑ неослабимі
о͑гн҄ь готовъ
мечь͗ и͑зъо͑штренъ
распⱕтиѥ поставь͗ѥ͑но
пропасть͗ коло воштагы
и͑ о͑ви бѣгаа͑хѫ
а͑ дроузии͗ послоушаа͑хѫ
и͑ни колѣбаахѫ сⱕ
дроузии͑ же и͑скоушения тъчь͗ѭ҄ прѣштении о҄убоя͑шⱕ сⱕ
ини же близъ бывъше лютыи͑хъ прѣнемогошⱕ
дроузии͑ же пакы въ подвигъ вь͗лѣзъше воле же не могѫште до конь͗чины болѣзни сътрь͗пѣти вь срѣдѫ страдания о͑тъвръгошⱕ сⱕ я͑коже троуждаѭ҄штии сⱕ въ пѫчинѣ
и͑ брѣмена я͑же и͑мѣа͑хѫ трьпѣния погоубишⱕ
тъгда о҄убо сии непобѣдимии͗ и͑ добл҄ии воини хрь͗стови вьлѣзъше вь срѣдѫ показаѭ҄штоу кънⱕзоу кʼн҄игы цѣсаревы и͑ послоушания о͑тъ вьсѣхъ просⱕштоу свободь͗номъ гласомь͗ дрь͗зо мѫжь͗скы никакоже оустрашивъше сⱕ о͑ прѣтимыи͑хʼ вь͗ срѣдѫ вь͗лѣзъше крьстия͑ни сами сⱕ нарекошⱕ
ѡ҄ле блажении ѧ͑зыци ѥ͑лико и͑хъ ст͆ыи͑ тъ гласъ и͑споустишⱕ и͑же въздоухъ приѥ͑мъ свⱕштенъ быстъ
а͑гʼг҄ели же слышавъше вь͗сплескашⱕ
дия͑волъ же сь͗ бѣсы о҄уя͑звенъ быстъ
г͆ь же на небесехъ написалъ и͑мена и͑хъ
рѣшⱕ же о҄убо къждо и͑хъ вь͗ срѣдѫ вьшедъше
крьстия͑нъ ѥсмъ
и͑ я͑коже се вь͗лазⱕштеи͑ въ бъраниѥ въкоупѣ и͑мена своя глагол҄ѫтъ и͑ на мѣсто бо бьрания въстѫпаѭ҄тъ такожде же и͑ сии тъгда поврьгъше нареченаа и͑мена своя я͑же отъ рождь͗ства
о͑тъ о͑бь͗штааго сп͆са къждо себе нарицааше
и то творѣа͑хѫ вьси дроугъ по дроузѣ съчетаѧ себе
тѣмʼже быстъ вь͗сѣмъ ѥ͑дʼно и͑мⱕ
о҄уже бо ни о͑нъ ни о͑нъ
нъ вь͗си крь͗стия͑ни наричеми бываа͑хѫ
воле же чьто сътворилъ тъгда владыка тъ
лютъ бо бѣа͑ше и͑ разлѫченъ
о͑во ласканиѥмʼ тѣшааше о͑во же хотѣа͑ше съвратити прѣштении
запрьва о҄убо льштаʼше и͑хъ ласкании͑мъ покоушаѧ͑ сⱕ о͑слабити о͑тъ настояния благыѧ вѣры
не прѣдадите глагол҄ⱕ ю҄ности вашеѧ
ни мозѣте и͑змѣнити безъврѣменьноѭ҄ съмрьтиѭ҄ сладъкыѧ сеѧ жизни
не лѣпо ѥ͑стъ о͑быкъшии͑мъ о͑делѣвати въ рати зълодѣи͑скоѭ҄ съмрьтиѭ҄ о҄умирати
къ симъ же и͑ дары о͑бѣштавааше
а͑ дроугоѥ͑ а͑ше
чь͗сти о͑тъ цр͆ѣ и͑ саны прии͑мете
и͑ тъмамі примышл҄ении͗ ласкааше ѧ
ѥ͑гда же не о͑слабѣшⱕ и͑скоушениѥ͑мъ тѣмʼ въ дроугыи образъ о҄умышления͗ прѣи͑де
ранами и͑ съмрь͗ть͗ми и͑ мѫками безмѣрънами досаждаа͑ше и͑мъ
о͑нъ же сица словеса глаголаа͑ше
а͑ мѫченича кака
почʼто рече ль͗стиши ны ѡ҄ богоборʼче о͑тъстѫпити о͑тъ ба͆ живааго ти работати бѣсомъ пагоубъныи͑мъ прѣдълагаѧ намъ своя благая͗
что можеши толико дати ѥ͑лико тъштиши сⱕ о͑тⱕти
ненавиждѫ такого дара тъштетѫ и͑мѫшта
не приѥ͑мл҄ѫ чь͗сти матере нечь͗стия
дары ли даѥ͑ши о͑стаѭ҄штⱕѧ
славѫ ли о͑стаѭ҄штѫѭ҄
цѣсареви ли твориши знана нъ о͑тъ истоваа͑го цр͆а о͑тъводиши
почто малы глагол҄ⱕ мало даѥ͑ши о͑тъ мира сего
о͑ вʼсемь͗ мирѣ мы небрѣжемъ
не сѫтъ намъ тъчь͗на видимаа желаѥмыѧ надеждⱕ
видиши ли небо се коль͗ добро ѥ͑стъ видѣти и͑ коль велико и͑ земь͗ѭ҄ колика ѥ͑стъ и͑ вь͗са я͑же на н҄еи͗ чоудь͗на
ничтоже о͑тъ вь͗сего того тъчь͗но ѥ͑стъ блаженъства праведъныи͑хъ
си бо мимоходⱕтъ
а͑ наша прѣбываѭ҄тъ
ѥ͑динъ даръ желѣѭ҄ вѣнь͗ць праведь͗ныи͗
ѥ͑динѫ славѫ хоштѫ видѣти и͑ цѣсарествиѥ небесь͗ноѥ
зѣло любь͗ѭ҄ вышь͗нѫѭ҄ честь͗
мѫкы сⱕ боѭ҄ г҄еѡ҄нь͗скыѧ
о҄устрашаѭ҄ сⱕ о͑ного о͑гн҄ѣ
а͑ прѣтимаа͑го вами не боѭ҄ сⱕ я͑ко клеврѣтъ ми ѥ͑стъ
о҄умѣѥ͑тъ говѣти небрѣгѫштиїхъ о͑ коумирѣхъ
стрѣлы о͑трочиѧ имамъ раны вашⱕ
тѣло бо биѥ͑ши ѥ͑же а͑ште дрь͗зѣ сътрь͗питъ славь͗нѣѥ вѣнь͗чаѥ͑тъ сⱕ
нъ не страшивомъ прѣтіте ни о҄ужасъныи͑мъ ни пристрашь͗нымъ
по божиї же любʼви ѥ͑се мы и͑ на колеси привⱕзани быти готови и͑ вⱕзани быти и͑ жегоми и͑ вь͗сѣкъ о͑бразъ мѫкы приѧ͑ти
ѥ͑гда же си слыша величавыи͗ о͑нъ и͑ сверѣпыи͗ не сътръпѣвъ дръзости мѫжь͗ прѣвъзвь͗рѣвъ яростиѭ҄ съматраʼше коѥ͑ би примышл҄ениѥ͑ и͑зобрѣсти да би длъгѫ и͑ лютѫ и͑мʼ сътворилъ съмрьть
о͑брѣте же о҄умышл҄ениѥ͗
съмотрите же како ѥ͑стъ люто
съмотривъ бо ѥ͑стъство тоѧ земьѧ я͑ко стоудень͗ велика ѥ͑стъ вь н҄еи и͑ година врѣмене я͑ко зимна ношть͗ съглⱕдавъ вь͗ н҄еи͑же паче лютость͗ бываѥ͑тъ нъ и͑ сѣвероу тъгда въ тѫ ношть͗ вѣѭ҄штоу повелѣ вь͗сѣхъ о͑бнажьше на я͑снѣ посрѣдѣ града съмрь͗зъшемъ сⱕ о҄умрѣти
о͑баче вѣсте ѥ͑лико васъ и͑скоусисте зимѫ я͑ко тⱕжекъ ѥ͑стъ о͑бразъ тоѧ мѫкы
нѣстъ бо и͑нѣмъ о҄указати нъ и͑скоушь͗шиїмъ͗
тѣло бо вь͗ стоудень͗ въпадъ запрь͗ва о҄убо вь͗се о͑синяѥ͑тъ съсѣдаѭ҄шти сⱕ крь͗ви
потомъ възмѫштаѥ͑тъ сⱕ и͑ въскыпитъ зѫбомъ зыбь͗ѭ҄штемъ сⱕ жиламъ съгръждаѭ҄штемъ сⱕ и͑ вь͗семоу тѣлоу невол҄еѭ҄ сълⱕцаѭ҄штоу сⱕ
болѣзнь͗ же напрасна и͑ люта и͑ неи͑здрічема до самѣхъ о҄удовъ доходⱕшти болѣзнь͗но творитъ мразимыи͑мъ чоуи͑ство
потомь͗ краи о͑тъпадаѭ҄т тѣла я͑коже о͑гн҄емъ горѫштемъ
о͑тъгонима бо топлота о͑тъ конецъ тѣла и͑ въбѣгаѭ҄шти въ глѫбинѫ чⱕсти о͑ть͗ н҄ихъже о͑тъстѫпила мрь͗твы о͑ставья͑ѥ͑тъ а͑ вь͗ н҄ⱕже въстѫпаѥ͑тъ болѣзни въноситъ по малоу съмрь͗ти находⱕшти мразомъ
тъгда о҄убо прісѫждени бышⱕ на я͑снѣ вь͗сѫ ношть стояти ѥ͑гда вѣтръ лютъ сѣверъ вѣя͑ше не прѣстаѧ
ѥ͑зеро же бѣ о͑ н҄емъже и͑ градъ сътворенъ быстъ вь͗ н҄емь͗же си истрадаа͑хѫ ст͆ии͗ я͑коже се пол҄е сътворено бѣ кон҄емъ тешти
то прѣтворь͗шоу мразѹ ѥ͑го и͑ съмръзъше сⱕ велми пѣши и͑ съноузни по н҄емоу хождаа͑хѫ
рѣкы же прісно текѫштⱕ сташⱕ помръзъшⱕ
мⱕкъкоѥ͑ же ѥ͑стъство водь͗ноѥ͑ камениѥ подраживо прѣтвори сⱕ
сѣверъ же лютъ вѣѧ вь͗се вь͗ н҄емъже дш͆а бѣ на съмрʼть͗ рѣа͑ше
тъгда о҄убо слышавъше повелѣниѥ͑ съмотри же ми вь͗ се мѣсто непобѣдимоѥ͑ же мѫжь сь радостиѭ҄ о͑тъвръгъ къждо и͑ послѣдь͗н҄ѫѫ срачицѫ къ съмрь͗ти мразь͗нѣи͑ и͑дѣа͑хѫ я͑коже се богатъство грабити сами себе поо҄уштаѭ҄ште и͑ глагол҄ѫште
ѥ͑да съ ризъ съвлачимъ сⱕ
нъ ветъхаго чловѣка о͑тълагаѥ͑мъ тьлѣѥ͑маа͑го похоть͗ми прѣль͗сти
хвалимъ тⱕ г͆и съ сеѭ҄ ризоѭ҄ и͑ грѣхъ съ себе съвлачⱕште
пон҄еже за зʼмия͗ о͑блѣкохомъ сⱕ ха͆ дѣл҄ьма съвлѣцѣмъ сⱕ
не мозѣмъ ризъ штⱕдѣти за породѫ ѭ҄же погоубихомъ
чʼто въздамъ гв͆и
съвлѣченъ быстъ и͑ нашь г͆ь
чʼто ѥ͑стъ велико рабови тожде подъѧ͑ти ѥ͑же и͑ г͆ь
паче же и͑ самого г͆а мы ѥ͑смъ съвль͗къшеи
о͑и͑ми бо дръзнѫшⱕ сътворіти
о͑ни съвлѣкошⱕ и͑ раздѣлишⱕ ризы
велʼмі о҄убо напсанѫ нашѫ хоулѫ собоѭ҄ о͑ставимъ
люта ѥ͑стъ зима нъ сладъка порода
болѣзньно съмрьзениѥ нь͗ сласть͗нъ покои
мало дожʼдѣмъ
и͑ лоно а͑враа͑ма патриа͑рха покрыѥтъ ны
ѥ͑дноѭ҄ ноштиѭ҄ вь͗сь͗ вѣкъ и͑змѣнимъ
сь͗жь͗жена бѫди нога да въи͑нѫ сь͗ а͑гг҄елы ликоуѥ͑тъ
о͑тⱕта бѫди рѫка да и͑матъ дръзновениѥ къ владыцѣ въздѣа͑ти сⱕ
колико о͑тъ нашихъ о͑и͑мъ на рати падошⱕ цр͆оу тьлѣнь͗ноуо҄умоу прия͑знь͗ хранⱕште
мы же за прия͑знь͗ и͑стовааго цр͆ѣ живота сего не прѣдамъ ли
колико зълодѣи͑скѫ сьмрь͗ть͗ приѧ͑шⱕ ѧ͑ти бывъше о͑ неправь͗дахъ
мы же по правь͗дѣ не сътрь͗пимъ ли
съ͗мрьти не о҄уклонимъ сⱕ ѡ҄ сь͗вои͑ны
не дадимъ заждⱕ дия͑волови
пль͗ти сѫтъ
не поштⱕдимъ
пон҄еже бо вь͗сѣко о҄умрѣти ѥ͑стъ о͑умрѣмъ да о͑живемъ
да бѫдѫтъ жрь͗тва тѣлеса наша прѣдъ тобоѭ҄ г͆и
и͑ да приѧ͗ти бѫдемъ я͑коже жрь͗тва жива благоприѧтъна тебѣ
стоудениѭ҄ сеѭ҄ вь͗сежегоми добро приношениѥ ново вь͗съжежениѥ не о͑гн҄емь͗ ни стоудениѭ҄ жь͗ремо
Си словеса о҄утѣшьная подаваѭ҄ште дроугъ дроугоу и͑ дроугъ дроуга поо҄уштаѭ҄ште я͑коже се страждѫ на рати творⱕште ношть͗ проваждаахѫ трьпⱕште страсть добл҄ьно радоуѭ҄ште сⱕ о͑ надѣѥ͑мыи͑хъ рѫгаѭ҄ште сⱕ противънѹо҄умоу
ѥ͑дʼна же бѣ молитва вь͗сѣхъ
Четыре десⱕте вьнидохомъ въ подвигъ сь
м͆ вѣньчани бѫдѣмъ владыко
да не о͑станетъ ни.ѥ͑динъ.же о͑тъ чисмене
чьстьно ѥ͑стъ чисмⱕ ѥ͑же почелъ ѥ͑си четырь͗ми десⱕты дь͗нии поста и͑мʼже вь͗закониѥ͗ вь͗ниде миръ
Четырʼми десⱕты дьнь͗ми постомъ и͑лия г͆а и͑зискавъ г͆а видѣлъ
молитва же тѣхъ така бѣ
ѥ͑динъ же о͑тъ чисмене о͑слабѣвъ противѫ лютыи͑мъ бѣжавъ о͑тиде
сѣтованиѥ безмѣрно ст͆ыи͑мъ о͑ставилъ
мол҄ения и͑хъ г͆ь бес конь͗ца быти
поставь͗ѥ͑ны бо стрѣшти мѫченикы близъ нѣкʼде въ бан҄и грѣѥ͑мъ съмотрааше бѫдѫштаа͑го готовъ приѥ͑мл҄ⱕ о͑тъ о͑и͑мъ прибѣгаѭ҄штии͑хъ къ н҄емоу
нъ и͑ ѥ͑ште бо и͑ то примышл҄ено быстъ бан҄ѣ близъ скорѫ помошть͗ прибѣгаѭ҄штии͑мъ подаваѭ҄шти
и͑ то зьлодѣи͑ми лѫкавʼно примышл҄ено быстъ такого мѣста и͑зъо͑брѣсти на н҄емъже готовоѥ о҄утѣшения о͑слабѣа͑ше трь͗пѣниѥ подвизаѭ҄штиїхъ сⱕ то славь͗нѣи͑шⱕ я͑вь͗я͑ше трь͗пѣниѥ мѫченикʼ
не тъ бо ѥ͑стъ трь͗пѣливъ и͑же трѣбовании недои͑матъ нъ и͑мѣѧи͗ о͑билиѥ ти въ страдании͗ трь͗пⱕ
͑Егда же о҄убо они подвизаа͑хѫ сⱕ о͑нъ же блюдѣаше събѫдѫштеѥ͑ сⱕ
видѣ видѣниѥ дивь͗но силы нѣкыѧ съ небесъ съходⱕштⱕ и͑ я͑коже се о͑тъ цѣсара дары велиѧ о͑и͑момъ раздаваѭ҄ште
вь͗сѣмъ же дары дая͑хѫ
ѥдʼного же тъчь͗ѭ҄ о͑ставишⱕ бе чь͗сти недостои͑на рекше сѫшта небесъскыи͑хъ чь͗стии͗ и͑же а͑биѥ противѫ болѣзни не сътрь͗пѣвъ къ ратъныи͑мъ о҄убѣже
люто видѣниѥ͑ праведъныи͗мъ вои͑нъ о҄ушидь͗ храбърыи͗ плѣньникъ о͑вь͗чⱕ хв͆о звѣроя͑димо
а͑ ѥ͑же о͑каʼнѣѥ я͑ко и͑ небесь͗ныѧ жизни погрѣши сⱕ и͑ ни сеѧ͑ же наслади сⱕ а͑биѥ же прикосновении͗ топлоты пльти ѥ͑го растаа͑въши
любⱕи͑ же жизнь͗ съпаде сⱕ безаконʼновавъ въ тъште
а͑ стражь͗ ѥ͑гда видѣ ѥ͑го о҄уклон҄ьша сⱕ и въ бан҄ѫ текʼша вь͗ мѣсто о͑тъбѣгъшааго самь͗ сⱕ о҄устрои͑лъ
и͑ съвръгъ ризы къ нагыи͗мъ сⱕ примѣси а͑ вь͗пиѧ тожде зъваниѥ свⱕтыихъ
кръстиянъ ѥ͑смъ
и͑ напрасніѥмъ прѣложения чоудо сътворилъ зърⱕштии͑мъ
чисмⱕ же напль͗нилъ и͑ печаль͗ бывъшѫѭ҄ о͑ о҄убѣжавь͗шиїмъ приложениѥмъ своимъ о҄утѣшилъ подраживъ борь͗цⱕ прѣдъпль͗чьныѧ ции въ прь͗вѣѣмь͗ штитѣ падъшааго а͑биѥ напльн҄ѣа͑тъ трѫтъ да не чело и͑хъ възмѫтитъ сⱕ падъшии͑мъ
таково же и͑ о͑нъ сътворилъ
видѣ небесъскаʼ чоудеса
позна и͑стинѫ
прибѣже къ владыцѣ
причте сⱕ съ мѫченикы
о͑бновилъ ѥ͑же о͑ о҄ученицѣхъ
о͑тиде и͑ю҄да
и͑ вь͗ниде за н҄ь матѳия
подражникъ быстъ паулови сыи͗ вь͗чера гонител҄ь дьнесь͗ е͑уа͑гг҄ел҄истъ
съвыше и͑ сь͗ зъваниѥ приѧтъ не о͑тъ чловѣкъ ни чловѣкомъ
вѣрова въ имⱕ г͆и и͑соу.х͆а
крь͗сти сⱕ вь͗ н҄ь не о͑тъ паула нъ своѥ͑ѭ҄ вѣроѭ҄ не въ водѣ нъ въ своѥ͗и крь͗ви
и͑ тако дь͗нии начинаѭ҄штоу ѥ͑дначе дыхаѭ҄ште о͑гню прѣдани бышⱕ
и͑ о͑стань͗ци о͑гн҄ьніи͗ вь͗ рѣкѫ вь͗сыпани бышⱕ да вь͗сеѭ҄ твариѭ҄ прои͑детъ блаженыи͑хъ страсть͗
на земи подвигошⱕ сⱕ
стоудень͗ сътрь͗пѣшⱕ
о͑гню прѣдани бышⱕ
вода и͑хъ приѧ͑тъ
тѣхъ ѥ͑стъ гласъ
прои͑дохомъ сквозѣ о͑гн҄ь и͑ водѫ
и͑ їзведе насъ на прохлаждениѥ
Сии сѫтъ о͑бь͗мъшии нашѫ странѫ я͑коже се сынове чⱕсти възбран҄ѣѭ҄ште нашествия͗ ратъныи͑хъ не въ ѥ͑дʼномъ мѣстѣ сⱕ затворьше нъ въ многа мѣста сѫште и͑ многа о͑течь͗ства о҄украшь͗ше
и͑ славно ѥ͑стъ
не по ѥ͑дʼномоу раздѣл҄ени бывʼше приѥ͑мь͗ѭ҄штии͑мъ нъ размѣшени бывъше въкоупѣ ликоуѭ҄тъ
͗Ѡле чоудо
ни мʼн҄е сѫтъ чисменемъ ни множаи͑ше бываѭ҄тъ
а͑ште и͑ на р͆ и͑хъ раздѣлиши своѥ͑го чисмене не и͑злазⱕтъ
а͑ште въ ѥ͑дʼно сьбереши м͆ и͑ тако прѣбываѭ҄тъ по е͑стъствоу о͑гн҄ьноуо҄умоу
о͑гн҄ь бо и͑ къ вь͗жагаѭ҄штоуо҄умоу прѣстѫпаѥтъ и͑ весь͗ ѥ͑стъ о҄у и͑мѫштааго
и͑ четыре десⱕте и͑ вʼси сѫтъ въкоупѣ
и͑ вʼси сѫтъ о҄у когожде
не завидⱕштеѥ благодѣа͑ниѥ
неи͑здаѥ͑маа благодѣть͗
готова помошть крь͗стья͑номъ
съборъ мѫченикъ
вои͑ни побѣдотворци
ликъ славословⱕштии͑хъ
колико сⱕ бы троудилъ да бы нѣкако о͑брѣлъ понѣ ѥ͑дного за тⱕ молⱕшта г͆а
м͆ сѫтъ съгласʼно молитвѫ въсылаѭ҄ште
и͑деже дʼва ѥ͑ста и͑ли г͆ събь͗рани о и͑мени гн͆и тоу ѥ͑стъ посрѣдѣ и͑хъ
а͑ и͑деже м͆ кто о҄уже притъ я͑ко нѣстъ бж͆иѥ тоу пришествиѥ
͑Иже скрьбитъ къ четыремъ десⱕтемъ да прибѣгаѥ͑тъ
и͑же сⱕ веселитъ кʼ н҄имъ прітѣкаѥ͑тъ
о͑въ да и͑збѫдетъ печали
а͑ сь͗ да поштⱕдитъ сⱕ веселиѥ ѥ͑го
сʼде жена вѣрна за чⱕдъ молⱕшти приходитъ о͑ходⱕштоу мѫжеви за възвраштения молⱕшти недѫгоуѭ҄штоуо҄умоу съпасениѥ
Съ мѫченикы да бѫдѫтъ прошения ваша
ю҄ношⱕ да тъчʼникы подражаѭ҄тъ
о͑тʼци же да помолⱕтъ сⱕ тацѣхъ о͑трокъ о͑ть͗ци быти
а͑ матери добры матере повѣсть да выкнѫтʼ
мати ѥдʼного блаженыи͑хъ тѣхъ видѣвъши прокыи͗хъ о҄уже стоудениѭ҄ о҄умеръшⱕ а͑ своѥ͑го и͑наче дыхаѭ҄шта за силоѭ҄ и͑ за сътрь͗пѣниѥ лютыи͑хъ о͑ставь͗я͑ѭ҄штемъ ѥ͑го кнⱕземъ я͑коже могѫшта нѣкако размыслити сама свои͑ма рѫкама вь͗земʼши на рамо възложи на кола на н҄ихъже прочии иже лежⱕште на о͑гн҄ь везоми бѣа͑хѫ
по и͑стинѣ мати мѫченича
не и͑споусти бо сль͗зѫ немоштьнѫѭ҄ ни и͑звѣштала ничь͗соже ни сь͗мѣрено ни недостои͑но врѣмени
нъ и͑ди рече ѡ҄ сн͆оу на добръи͗ пѫть͗ съ тъчникы свои͑ми и͑ съ дроугы свои͑ми
не о͑тълѫчи сⱕ лика
не покажи сⱕ послѣжде и͑нѣхъ владыцѣ
по и͑стинѣ добра корене добра же и͑ лѣторасль͗
показа доблая мати я͑ко о҄учении͑ми благыѧ вѣры вь͗скрь͗мила и паче неже млѣкомъ
о͑нъ же тако въскръмь͗ѥ͑нъ бывъ сице посланъ быстъ о͑тъ благовѣрныѧ матере
а дия͑волъ о͑тиде посрамь͗ѥ͑нъ
Вь͗сѫ бо тварь͗ двигнѫвъ на н҄ихъ въсѫ о͑брѣте побѣдимѫ доброѭ҄ дѣтѣлиѭ҄ мѫжь͗ ношть͗ лютовѣтрь͗нѫ земь͗ѭ҄ зимнѫ и͑ часъ врѣмени о͑бнажениѥ тѣлесъ
ѡ҄ле ликъ ст͆ъ
ѡ҄ле сьнемъ свⱕштенъ
ѡ҄ле трѫтъ непобѣдимъ
ѡ҄ле о͑бь͗штиї хранител҄е рода чловѣчь͗скааго
добри о͑бь͗шть͗ници печали съпоспѣшници мольбы звѣзды вь͗сел҄еныѧ цвѣти црь͗къвьнии͗
Васъ не земл҄ѣ покрыла ни небо приѧтъ о͑твръзошⱕ врата раи͑ская
достои͑но видѣниѥ͗ воѥ͑мъ а͑гг҄ел҄ьскыи͗мъ достои͑но патриа͑рхомъ пророкомъ правь͗дʼникомъ мѫжи вь самомъ цвѣтѣ ю҄ности о͑ житиї небръгъше паче родител҄ь паче чⱕдъ г͆а вь͗злюбь͗ше
самого жития раштениѥ носⱕште прѣзь͗рѣшⱕ врѣменънѫѭ҄ жизнь͗ да прославⱕтъ б͆а въ оудѣхъ свои͑хъ позориште бывъшѫ мирови и͑ а͑гг҄еломъ и͑ чловѣкомъ
съпадъшии͑хъ вь͗здвигошⱕ
сѫмнⱕштиїхъ сⱕ о҄утврь͗дишⱕ
благовѣрь͗ныи͑мъ желаниѥ соугоубишⱕ
ѥ͑днѫ побѣдѫ вь͗си благѫѭ҄ вѣрѫ вьздвигошⱕ
ѥ͑дінѣмъ же и͑ вѣньцемъ правды о҄украсишⱕ сⱕ о͑ х͆ѣ їс͆ѣ г͆͆͆и нашемъ ѥ͑моуже слава и͑ дръжава вь͗ вѣкы вѣкомь
а͑мин
мѫка ст͆ааго кодрата и͑ и͑же сь н̑имъ
Отъ многъ и͑ различенъ градъ похꙑштеномъ бꙑвъшемъ крьстиꙗ͑номъ вь͗ врѣмена дек̑иꙗ цр͆а и͑ о̑уа͑лериꙗ͑на и͑ ведомомъ бꙑвъшемъ вь никомидиискꙑи градъ вуѳиниѧ и͑ вь ть͗мьницѫ въвръженомъ бꙑвъшемъ и͑ съ вьсѣцѣмъ о̑утврь͗ждении͑мъ блюдоми бѣа͑хѫ на въпрашаниѥ͗ да а͑ште рачꙙтъ жрътвъно ꙗ͑сти то без мѫкъ о͑тъпоуштени бꙑвъше пакꙑ въ своѥ къждо и͑хъ и͑детъ о͑течь͗ство
о͑ви о̑убо бѣжаа͑хѫ въ горꙑ
о͑ви же на селѣхъ сѫште таꙗ͑хѫ сꙙ
и͑скоусь͗нии͑ же и͑ добии хс͆ови раби съ о̑упꙿваниѥмъ въ градѣ прѣбꙑваа͑хѫ въ мнозѣ радости о͑жидаѭ̑ште да некъли нѣкъгда и͑ ти съподобꙙтъ сꙙ прославити б͆а
и͑ дръзѣи͑шѧѧ на мѫчениѥ мол̑ѣше поминати ѥ͑го вь͗ цѣсарь͗ствѣ господьни
а͑ страшивꙑѧ дръзꙑ творѣше поо̑уштаѧ ѧ не боꙗ͑ти сꙙ нъ радовати поминаѧ и͑мъ ꙗ͑ко мнози о͑тъ чл͆къ не ль͑гъко не съ многоѭ̑ болѣзниѭ житиꙗ сего о͑тъходꙙште ни нꙑнꙗшь͗нꙙѧ жизни съподобишꙙ сꙙ ни тамо покоꙗ полоучишꙙ
и͑ коѧжде болѣзни съдравиѥ͑ съказаѧ глаголааше ꙗ͑ко ѥ͑же за х͆а троудити сꙙ паче же ѥ͑же за н̑ь о̑умь͗рѣти мъзда многамъ и͑ великамъ ходатаи ѥ͑стъ
Бꙑвъшоу же таковоуо̑умоу дьни вь͗ н̑ьже прѣдъсѣдъ а͑нѳупатъ въ народѣ повелѣ привести рабꙑ хс͆овꙑ на сѫдиште
приведеномъ же и͑мъ бꙑвь͗шемъ прѣдъ н̑ь рече а͑нѳꙋпатъ къ бж͆иѥ͑мъ рабомъ
да повѣдаѥ͑тъ къждо васъ своѥ͗ и͑мꙙ и͑ санъ и͑ о͑тъчь͗ство
Блаженꙑи͑ же кодратъ зади за вь͗сѣми стоѧ не дръжимъ никꙑи͑мъже къ въпрошению̑ а͑нѳоупата пръвꙑи͗ вь͗сѣхъ великомъ гласомъ о͑тъвѣштаваа͑ше
крь͗стиꙗ͑ни наричемъ сꙙ
се ѥ͑стъ чоудь͗ноѥ и͑мꙙ наше
слава вьсѣхъ насъ и͑ доброродъство ѥ͑дно ѥ͑стъ
раби ѥ͑смъ їс͆ хс͆а г͆а небесъскааго и͑ невидимааго ба͆
градъ же комоуждо насъ ѥ͑сть небесъскꙑи ѥроусалимъ вь н̑ьже вь͗селитъ г͆ь вь͗сꙙ надѣѭ̑штѧѧ сꙙ на н̑ь
да о̑убо о̑уже слꙑша вь͗са наша а͑нѳупате
Анѳупатъ же а͑кꙑ въ забь͗вении бꙑвъ о͑ дръзости мѫжа того рече къ слоугамъ
о͑тъчаꙗвъшааго сꙙ о͑ного приведѣте прѣдъ мꙙ да виждѫ что дръзость͗ ѥ͑го прио͑брѣте ѥ͑моу
о͑нъ же слꙑшавъ и͑ прошъдъ сквозѣ народъ самъ прискочи и͑ ставъ прѣдъ въсѣми и͑ прѣкръстивъ сꙙ рече къ а͑нѳоупатоу
самъ придохъ а͑нтоупате прѣдъ тꙙ прѣдъборникъ бꙑвъ дроужинѣ своѥ͑и͗ противѫ о͑ть͗цоу твоѥ͑моу диꙗ͑волоу
въскорѣ о̑убо твори ѥ͑же хоштеши да о̑увѣси о͑тъ и͑скоуса сего ꙗ͑ко хс͆ови ѥ͑смъ вои͑ни и͑ призꙑваниѥ͑мъ владꙑкꙑ нашего непобѣдни сѫште о͑ къзнехъ вои͑на твоѥ͑го сотонꙑ стои͑мъ противѫ крѣпꙙште сꙙ
Анѳупатъ рече
глагол̑и о͑тъчаа͑не и͑мꙙ своѥ͗ пръвоѥ͗ и͑ прилоучаи
Ст͆ъї кодратъ рече
рѣхъ ти ꙗ͑ко
крь͗стиꙗ͑нъ ѥ͑смъ
прилоучаꙗ͑ же не и͑мамъ нъ раби гн͆и ѥ͑смъ
се ѥ͑стъ наше доброродь͗ство
͑Анѳупатъ рече
не достои͑тъ ти кръстиꙗ͑ноу сꙙ нарицати ѥ͑лꙿма повелѣниѥ͗ непобѣдимꙑи͑хъ цр͆ъ о̑умараѥтъ тꙙ
виждѫ же тꙙ и͑ доброличь͗на и͑ рѣчива зѣло
прѣблаженꙑи͑ же мѫченикъ хс͆овъ кодратъ рече
а͑нѳупате не ѫ͑родъствоуи богꙑ гл͆ꙙ
не бо сѫтъ бз͆и мнози нъ ѥ͑динъ богъ о͑тецъ о͑тъ н̑егоже вь͗са и͑ ѥ͑динъ г͆ь і͆с х͆с и͑мꙿже вь͗са
Анѳупатъ речꙙ
сѫтъ о̑убо множаи͑ши бз͆и
цр͆ъ же заповѣда двѣма на десꙙте жрь͗ти богома и͑мꙿже повинѫти сꙙ подобаатъ и͑ поклонити
Ст͆ꙑи кодратъ съ дръзновениїмъ великомъ гласомъ възъпи гл͆ꙙ
не добро ѥ͑стъ многомъ богомъ бꙑти
ѥ͑динъ богъ да бѫдетъ ѥ͑динъ цр͆ъ
Тъгда а͑нѳупатъ разгнѣвавъ сꙙ повелѣ и сьвлѣшти и͑ на дь͗стѣ протѧгъше бити и жилами соуровамі глагол̑ꙙ
повѣждъ си и͑мꙙ
о͑номоу же не о͑тъвѣштаваѭ̑штоу въпрашааше слꙋгꙑ а͑нѳупатъ
что и͑мꙙ ѥ͑моу ѥ͑стъ
о͑ні же рѣшꙙ
кодратъ нъ и велика рода ѥ͑стъ
а͑нѳупатъ рече
поштꙙдите и͗ и͑ въставите и о͑тъ дрѣва
и͑ рече к н̑емоу
чꙿто се сътвори намъ
почꙿто прокоуди чинъ свои͗
и͑ призъвавꙑ и͗ близъ себе рече к н̑емоу
почꙿто санъ свои и͑ родъ о͑ставивъ къ соуѥ͑ть͗нѣи͗ крь͗стиꙗ͑нь͗стѣ вѣрѣ пристѫпи
Блаженꙑи͑ же кодратъ рече
а͑зъ бърахъ пріпадати въ домъ бога моѥ͑го паче некъли жити въ жилиштихъ грѣшънꙑи͑хъ
͑Анѳоупатъ рече
послоушаи͗ мене и͑ пожь͗ри богомъ да не ꙗ͑ко зълодѣи зьлѣ о̑умь͗реши
Ст͆ꙑи͗ кодратъ рече
блаженъ ѥ͑стъ мѫжъ и͑же не и͑детъ на пѫть нечь͗стивꙑихъ и͑ на сѣдалишти пагоубънꙑи͑хъ не сѣде нъ бѫдетъ въ законѣ гн͆и волꙗ ѥ͑го
перинии͗ ͗Анѳупатъ рече
не прѣль͗штаи себе кодрате
о͑ вь͗сѣкомъ бо крь͗стіꙗ͑нѣ казнь͗ цѣсарь͗ска лежитъ
любо о̑убогъ ѥ͑стъ любо богатъ любо сановитъ любо смръдъ то ни того поштꙙдитъ сѫдъ
ст͆ꙑи рече
е͑и͗ и͑бо божиѥ писаниѥ͗ гл͆етъ
нѣстъ рабъ ни свободь͗
вь͗си бо о͑ господи ѥ͑дино ѥ͑смъ
зан̑е мол̑ѫ тꙙ
казнь͗ цр͆ь͗скѫ и͑ бол̑ѣрь͗скѫ въскорѣ съконь͗чаи о͑ мь͗нѣ
а͑зъ бо крь͗сть͗ꙗ͑нъ ѥ͑смъ
родъ мои͗ и͑ достои͑нъство съ ст͆ꙑи͗ми ѥ͑стъ свѣть͗ль͗ство и͑мѫштиихъ а͑ не о͑тъ чл͆къ и͑же дь͗несь сѫтъ а͑ о̑утрѣ не бѫдѫтъ
а͑нѳупатъ рече
послоушаи͗ мене и͑ пожь͗ри и͑ насꙑштаи͑ сꙙ жизни сеѧ͗ и͑ свѣта сего
и͑ то глагол̑ꙙ а͑нѳупатъ проплака сꙙ съ стенаниимꙿ великомъ
добл̑ии͑ же мѫченикъ кодратъ рече к н̑емоу
не прѣдълагаи͑ ми змиїнъ оумꙑшлꙗи и͑ диꙗ͑вол̑ь
не и͑маши бо мене прѣль͗стити раба бж͆иꙗ
Маѯимъ кнꙙзъ рече
пронꙑривꙑи чловѣче господинъ мои͗ вель͗лѣпꙑи милоуѥ͑тъ тѧ а͑ тꙑ досаждаѥ͑ши ѥ͑моу
Ст͆ꙑи кодратъ рече
самъ себе да сꙙ плачетъ
а͑ште ли о̑убо а͑нѳупатъ сѫдитъ то тꙑ кто ѥ͑си прѣдь͗ н̑имъ вѣштаваѧ͗
довь͗лѣѥ͑тъ намъ си
а͑ште ли и͑ тꙑ старѣи͗шина хоштеши бꙑти то богъ тꙙ проклъни
коментарисии рече
тако ми твои полоучаи владꙑко мои͗ а͑нѳупате
а͑ште сего тако о͑ставиши то не и͑матъ сꙙ лѣнити и͑ тѣхъ самѣхъ цр͆ъ о̑укарати и͑ прио͑брꙙштеши намъ залазъ не хꙋдъ
Ст͆ꙑи кодратъ рече
по и͑стинѣ ꙗ͑коже рече бж͆иѥ писаниѥ
въскѫѭ̑ величашꙙ сꙙ странꙑ и͑ людиѥ͗ поо̑учишꙙ сꙙ ть͗штетънꙑи͑мъ
прѣдъсташꙙ цр͆е земьстии͗
и͑ кнꙙзи събрашꙙ сꙙ коупь͗но о͑ господи и͑ о͑ христосѣ ѥ͑го
се бо и͑ нꙑнꙗ о͑тъ соуѥ͑тънꙑи͑хъ кнꙙзъ рабъ бж͆иї сѫдъ приѥмꙿь͗ѥ͑тъ
͑Анѳупатъ рече
съвлѣкъше бездарь͗ствь͗наа͑го пакꙑ биꙗ͑те да въспрꙙнѫвъ повинетъ сꙙ богомъ и͑ заповѣдемъ владꙑкъ нашихъ цѣсарь͗
биѥ͑мъ же блаженꙑи͗ глаголаа͑ше
ꙗ͑ко и͑ мене грѣшь͗нааго и͑ недостои͑наа͑го съподобілъ ѥ͑си и͑мене твоѥ͑го ради се вьсе пострадати да и͑ а͑зъ о̑убогꙑи причꙿтенъ бѫдѫ къ рабомъ твои͗мъ любимꙑи͗мъ тобоѭ̑
благодарь͗ствоуѭ̑ тꙙ г͆и
съподоби мꙙ владꙑко и͑спль͗нити сꙙ ст͆ааго твоѥ͑го дх͆а
даждъ ми мѫдрость͗ и͑мѣти о͑ тебѣ
и͑ непрѣклонънѫ вѣрѫ моѭ̑ съхрани
нꙑнꙗ врѣмꙙ и͑звол̑ениꙗ
о͑свѣти мꙙ и͑ о̑утвръди мꙙ о͑бѣштаниѥ͑мъ твои͗мъ
прии͑ми мꙙ да прославитъ сꙙ и͑мꙙ твоѥ мноѭ̑ о̑убогꙑи͗мъ рабомъ твои͑мъ
съвръши мꙙ о͑ твоѥ͑мъ и͑мени и͑ приведи мꙙ къ твоѥ͑моу о͑ть͗цоу
е͑и͑ г͆и їс͆оу хе͆ мол̑ѫ тꙙ
съвръши ми течениѥ
биѭ̑штиїмъ же и͑змѣнивꙿшемъ сꙙ пꙙть͗ кратꙑ и͑ о͑тънемогъшемъ кръвь͗ течааше рѣками и͑ съ пль͗тиѭ̑ о͑тъ блаженааго мѫченика
͑Анѳупатъ рече къ ст͆оуо̑умоу
вѣроуѥ͑ши ли понѣ нꙑн̑ѣ кодрате богомъ
блаженꙑ кодратъ глаголааше
капишта поганъскаꙗ сьребро и͑ злато
о̑уста и͑мѫтъ и͑ не глагол̑ѫтъ
о͑чи и͑мѫтъ и͑ не о̑узь͗рꙙтъ
о̑уши и͑мѫтъ и͑ не о̑услꙑшꙙтъ
рѫцѣ и͑мѫтъ и͑ не посꙙжѫтъ
не възгласꙙтъ грътань͗ми свои͑ми
подобь͗ни и͑мъ бѫдѫтъ творꙙштии ѧ и͑ вь͗си о̑упꙿваѭ̑штии на н̑ѧ
перинии а͑нѳупатъ рече
ть͗мномъ словомъ хоулиши мь͗нꙙ зазь͗рѣти
послоушаи о̑убо кодрате и͑ пожь͗ри богомъ
ст͆ꙑи кодратъ рече
словесемъ ть͗мнꙑи͗мъ добрѣ рече
тъмь͗на бо ти и͑стина сꙙ мнитъ
прѣлесть͗ же свѣтъла
вѣдомо да бѫдетъ тебѣ ꙗ͑ко богомъ твои͑мъ не жърѫ и͑ заповѣди к̑есаровѣ и͑ бол̑ѣрь͗стѣ не повинѫ сꙙ зан̑е а͑ште хоштеши мѫчити то твори вол̑ѫ своѭ̑ и͑ скорѣѥ къ небесъскоуо̑умоу цр͆оу пось͗л̑и мꙙ
Анѳупатъ рече
тако ми богꙑ
и͑ сътворишꙙ тако ст͆оуо̑умоу
и͑ небрѣгошꙙ ѥ͑го тако на многꙑ дь͗ни
Шъдъ же а͑нѳупатъ вь͗ н̑ик̑еи͑скꙑи градъ повелѣ ст͆ꙑи͗мъ мѫченикомъ вьслѣдовати
въшъдъ же въ цръкъвиште и͑ пожъръ коумиромъ повелѣ прѣдъставити ст͆ꙑѧ
и͑ ѫ͑зꙑ о͑блежꙙштѧ на н̑емъ а͑кꙑ о̑утварь͗ многоцѣнꙿнѫ и͑мꙑ на себѣ велічааше и͑ радоваа͑ше сꙙ ꙗ͑коже чоудити сꙙ е͑линъскꙑи͗мъ философомъ крь͗сть͗ꙗ͑нь͗стѣи мѫдрости и͑ трь͗пѣнию̑ и͑ славити бога глагол̑ѫштемъ по и͑стинѣ велика ѥ͑стъ вѣра крь͗стиꙗ͑нъска ꙗ͑коже и͑ многомъ о͑тъ н̑ихъ вѣровати богоу
͑И ѥ͑гда сташꙙ прѣдъ а͑нꙿѳупатомъ о̑умоли ст͆ꙑи кодратъ слоугꙑ да того прьвѣѥ слоугꙑ вь͗ведѫтъ
вь͗веденоу же ѥ͑моу бꙑвъшоу прѣдъ а͑нѳупата рече а͑нѳупатъ къ ст͆оуо̑умоу
пожь͗ри богомъ
Ст͆ꙑи кодратъ рече
рабъ а͑зъ христоса рекъшааго
бози и͑же нб͆се и͑ земл̑ꙙ не сътворь͗шꙙ да погꙑбнѫтъ
͑Анѳоупатъ рече
пожри кодрате
мѫченикъ рече
не жърѫ
͑͑Анѳупатъ глагола
повинѫти ти сꙙ подобаа͑тъ закономъ цр͆емъ а͑ не хс͆оу твоѥ͑моу ꙗ͑коже гл͆еши
Ст͆ꙑи кодратъ рече
Азъ цр͆оу моѥ͑моу хс͆оу повиноуѭ̑ сꙙ а͑ не чловѣкомъ не вѣдѫштии͑мъ б͆а
͑Анѳупатъ рече
пишетъ бо сꙙ о͑тъдати кесарово к̑есареви и͑ бж͆иѥ богоу
Ст͆ꙑи кодратъ рече
за село моѥ͗ и͑скоупихъ сꙙ к̑есароу
мꙑ же готови ѥ͑смъ за христосово и͑сповѣданиѥ не тъчь͗ѭ̑ ѥ͑дноѭ̑ о̑умрѣти нъ и͑ тꙑсѫштами
Анѳупатъ рече
видиши ли колико множь͗ство крьстиꙗ͑нъ пожръшꙙ бв͆и
ѥ͑да тѣхъ мнитъ ти сꙙ бꙑти добрѣи͑шоу
Ст͆ꙑи͗ кодратъ рече
кꙿде же сѫтъ пожъръшеи
не виждѫ и͑хъ о̑убо
͑И повелѣ а͑нѳупатъ привести ѧ прѣдъ сꙙ
и͑ ꙗ͑ко ѧ хотѣшꙙ въвести блаженꙑи кодратъ да не видѣнъ и͑ми бѫдетъ тако просто стоѧ рече къ а͑нѳупатоу
повели да мꙙ о͑трѣшꙙтъ
о͑трѣшеноу же ѥ͑моу бꙑвъшоу текъ блаженъи͗ въ цръкъвиште и͑ вь͗са капишта сътъръ повръже на земи
видѣвъше же жърꙿци бꙑвъшеѥ похꙑшть͗ше и͗ коупно съ вои͑нꙑ поставишꙙ и͗ прѣдь͗ а͑нѳупатомъ
разгꙿнѣвавъ же сꙙ а͑нѳупатъ повелѣ и͗ повѣсивъше стръгати
повѣшенъ же бꙑвъ ст͆ъи начꙙ славити б͆а
рече к н̑имъ блаженъи͗ кодратъ
͗Ѡ о͑кании͗ и͑ вь͗сѣко о͑каа͑нии͗ что пострадавꙿше толь͗ скоро сътѫживъше си о͑тъвръгосте сꙙ влд͆кꙑ хс͆а и͑ сами сꙙ діꙗ͑волоу прѣдасте
не вѣровасте ли бꙑти вь͗скрѣшению̑ мрътвꙑи͑мъ
не вѣсте ли ꙗ͑ко о͑гню нео̑угасаѥмоу бꙑти и͑ чрьви нео̑усꙑпаѭ̑штоу и͑ бездьнѣи тинѣ и͑ прѣи͑сподьн̑ии͗ дь͗бри
кꙑи͗ о͑тъвѣтъ бѫдетъ вамъ въ славънꙑи͗ и͑ великꙑи͗ дь͗нь͗ пришь͗ствиꙗ сп͆са насего їс͆ хс͆а
разврьзѣте о͑чи о̑ума вашего и͑ видите о͑тъкѫдоу и͑спадосте и͑ кꙿде падосте сꙙ
маловрѣменънꙑи͑хъ мѫкъ о̑убоꙗ͑въше сꙙ вѣчь͗нѣи мѫцѣ сами сꙙ прѣдасте
и͑ се глагол̑ѫштоу блаженоуо̑умоу кодратоу възъпишꙙ о͑тъвръгъшии͑ сꙙ съ слъзами великомъ гласомъ и͑ рѣшꙙ
о̑убоꙗ͑хомъ сꙙ г͆и мѫкъ
и͑ съвъсхꙑштени бꙑхомъ ꙗ͑ко бесловесь͗нии͗ животи
и͑ а͑кꙑ а͑гнь͗ци посрѣдоу влъкъ расхꙑштени бꙑхомъ
съключишꙙ бо насъ грѣси свои͗
и͑ жити хотꙙште въ маловрѣменꙿнѣѣмъ семъ житии͗ въ бѫдѫштиимъ вѣцѣ о̑умрѣхомъ
да что сътворимъ о̑убо не вѣмъ ѡ̑ о͑каꙿнии
блаженꙑи͑ же кодратъ радости и͑спль͗нивъ сꙙ о͑ покаа͑нии и͑хъ и͑ слъзꙑ и͑хъ видѣвъ рече к н̑имъ
пъваите братиѥ ꙗ͑ко милосрь͗дъ ѥ͑стъ г͆ь нашъ їсоу х͆ъ
съ слъзами припадѣте к н̑емꙋ
свои͑ми кръвь͗ми о͑чистите сꙙ о͑тъ грѣхъ
и͑ ѥ͑же пль͗тиѭ побѣждени бꙑсте крѣпостиѭ̑ дш͆ънѫѭ̑ побѣдите
тѣмꙿже кричъ великъ сътворьшемъ на мнозѣ часѣ и͑ повръгъшемъ сꙙ на земи и͑ прь͗стиѭ̑ посꙑпавъшемъ главꙑ своѧ толикъ трепетъ бꙑстъ прѣдъстоѧ͑штии͑мъ ꙗ͑коже не тъчъѭ̑ кръстиꙗ͑номъ ѥ͑днѣмъ плакати сꙙ съ н̑ими
живѫштии͑ бо вь͗ ник̑еи͑стѣмъ градѣ о̑ужасъше сꙙ о͑тъ бꙑвъшааго крича и͑ вь͗пл̑ѣ събра сꙙ на мѣсто то мѫжи и͑ женꙑ и младенци жидове и͑ ѥ͑лини и͑ крь͗стиꙗ͑нъско множьство и͑же сꙙ таѧште творѣа͑хѫ ꙗ͑коже не бѣа͑ше вь͗мѣстити сꙙ народоу
разгнѣвавъ же сꙙ о͑ томъ а͑нѳупатъ повелѣ блаженааго кодрата паче стръгати и͑ свѣштами горѫштами прижагати ребра ѥ͑го
и͑ расѣдаѧ сꙙ ꙗ͑ростиѭ̑ съпадааше съ прѣстола нечловѣчь͗стѣ повелѣваѧ наносити на н̑ь мѫкꙑ
добрѣ братиꙗ молите сꙙ го͆у прилежь͗но
молите сꙙ богоу братиꙗ
приближите сꙙ къ мь͗нѣ
о͑нѣмꙿ же пристѫпивъшемъ и͑ припадаѭ̑штемъ к немоу и͑ плачѫштемъ сꙙ велꙿми и͑ вꙿсѣмъ тоу сѫштиїмъ плачѫштемъ сꙙ с н̑ими вь͗здвигъ гласъ свои блаженꙑи͗ кодратъ вь͗зпи съ слъзами глагол̑ꙙ
приїми даръ мои недостои͑нааго раба твоѥ͑го
и͑ съподоби ѧ примѣсити сꙙ къ небесънꙑи͑мъ твои͗мъ и͑ и͑стинънꙑи͑мъ вои͑номъ
сътвори сѧ самъ знамениѥ въ благо да о̑увѣдꙙтъ ꙗ͑ко помиловалъ ѧ ѥ͑си и͑ не гноуша сꙙ каѭ̑штемъ сꙙ и͑мъ
е͑и͗ влд͆ко г͆и їс͆ хс͆е о̑услꙑши мене раба своѥ͑го
и͑ за доушꙙ и͑хъ прии͑ми моѭ̑ дш͆ѫ ꙗ͑ко тебѣ подобаатъ слава вь͗ вѣкꙑ а͑минъ
и͑ рѫкꙑ мѫчⱕ͗штии͑хъ слоугъ раслабѣшꙙ
и͑ облакъ свѣтелъ на вь͗сѣхъ ст͆ꙑи͑хъ бꙑс̂
тъма же и͑ мракъ на а͑нѳупата и͑ на поганꙑѧ просꙑпа сꙙ ꙗ͑коже о͑тъ страха о̑умꙿ погоубити а͑нꙿтоупатоу и͑ вьстрепетати коупно съ съвѣтьникꙑ свои͑ми надѣѭ̑штемъ сꙙ и͑мъ ꙗ͑ко и͑ градъ сꙙ и͑матъ пасти
часома же двѣма минѫвъшема расхождааше сꙙ по малоу тъма
и͑ начꙙшꙙ вь͗зирати погании͗ на ст͆ꙑѧ и͑ видѣти и͑же о͑ н̑ихъ свѣтъ
покаа͑въшии бо сꙙ начꙙшꙙ съ великомъ гласомъ вь͗пити и͑ глаголати
съгрѣшихомъ и͑ безаконꙿновахомъ
о͑цѣсти съпасе
ѥ͑ꙿдва же вь͗ себѣ бꙑвъ а͑нѳупатъ повелѣ ѧ вести вь͗ темницѫ и͑ о̑утврь͗дити
и͑ сънемъше съ дрѣва блаженааго кодрата въврь͗гошꙙ и вь темницѫ и͑ о̑утврь͗дишꙙ
и͑ на о̑утриꙗ сѣдъ а͑нтупатъ на сѫдишти повелѣ прѣдъставити ѥ͑моу раскаавъшꙙѧ͑ сꙙ
шъдъ же а͑нѳупатъ въ а͑памии͑скꙑи градъ и͑ пожъръ коумиромъ повелѣ привести прѣдъ сꙙ ст͆ꙑѧ мѫченикꙑ
и͑ рече къ блаженоуо̑умоу кодратоу
жь͗реши ли богомъ о̑убо влъшве и͑ непрѣподобь͗не и͑ли ни
добии͑ же мѫченикъ кодратъ рече
о͑тца твоѥ͑го нарицаи͗ такого сѫшта
а͑зъ бо кръстьꙗ͑нъ ѥ͑смъ и͑ не вѣдѣ ни вльшьбꙑ ни проказь͗ства
и͑ не жь͗рѫ бѣсомъ
видꙙ же а͑нѳупатъ вь͗се тѣло ст͆аа͑го о͑драно рече къ дроугомъ свои͑мъ
кꙑѧ мѫкꙑ нанесѫ на зълосъмрь͗тънааго сего не вѣдѣ
повелѣ а͑нѳупатъ принести врѣтиште и͑ вь͗садити и вь͗ н̑е и͑ и͑скопати ровъ и͑ вь͗вѣсити и͗ вь͗ н̑ь вь͗ врѣтишти и͑ бити и посохами
многоу же часоу минѫвъшоу повелѣ и͑зꙙти и и͑з врѣтишта мь͗нꙙ ꙗ͑ко о̑умрълъ ѥ
ꙗ͑коже о͑трѣшишꙙ врѣтиште и͑скочивъ ст͆ꙑи ста простъ
Анꙿѳупатъ рече
не ю̑ ѥ͑ште почоу мѫкъ
ст͆ꙑи͑ же кодратъ вьзь͗рѣвъ на небо рече
и͑ и͑знеможе вь͗ н̑ихъ крѣпость͗ и͑хъ
͑И къ а͑нѳупатоу рече
о͑каа͑не видиши ли и͑ пꙑтаѥ͑ши ѥ͑ште
ѥ͑же о̑убо можеши творити то твори тъчь͗ѭ̑ скорѣѥ
възъꙗ͑ривъ же сꙙ а͑нѳупатъ рече къ н̑емоу
по вь͗семоу потоу погоубь͗ѭ̑ тꙙ а͑ште и͑ влъшъбами свои͑ми пъваѥ͑ши
Ст͆ꙑи͑ же кодратъ възьпивъ рече
благословь͗ѥ͑нъ ѥ͑си г͆и бж͆е нашъ
нꙑнѣ о̑убо въздамъ ти славѫ прѣвꙑшь͗н̑юмоу богоу нашемоу
͑Анѳупатъ же повелѣ и͗ прѣди вести вь к̑есариѭ̑
въшъдъ же а͑нѳупатъ въ градъ на о̑утриꙗ пожръ бѣсомъ и͑ повелѣ блаженааго кодрата прѣдъставити ѥ͑моу
и͑ пꙑтаа͑ше о͑тъ н̑его а͑ште хоштетъ пожръти
о̑увѣдѣвъ же непрѣложениѥ блаженааго мѫченика рече къ н̑емоу
довь͗лѣѥтъ ти о̑убо ѧ͑же приѧтъ мѫкꙑ
Блаженꙑи͑ же кодратъ рече
и͑гралъ ѥ͑си съ мноѭ̑ мѫками сими твои͗ми
и͑ разгнѣвавъ сꙙ а͑нѳупатъ повелѣ прострѣти и по о͑строу камению̑ и͑ бити ї говꙙждами жилами по вь͗семоу тѣлоу
биѥ͑мъ же блаженꙑи славь͗ꙗше б͆а гл͆ꙙ
многашди бърашꙙ сꙙ съ мноѭ̑
на хръбь͗тѣ моѥ͑мъ коваа͑хѫ грѣшници
о̑удалишꙙ безакониѥ и͑хъ
биꙗте и протꙙжь͗но
добии͑ же мѫченикъ кодратъ рече
б͑иꙗ͑те
биꙗ͑те
пль͗ти о̑убо пакости твориши а͑ дш͆ꙙ не врѣдиши
͑Анѳоупатъ рече
о͑каа͑не зълоу бѣсоу прѣо͑долѣлъ ѥ͑си
Ст͆ꙑи͗ кодратъ рече
тако ми и͑ г͆а моѥ͑го і͆с хс͆а
зълоу зѣло и͑ не тъчьѭ ѥ͑дномоу нъ и͑ вь͗семоу воинъствоу ѥ͑го господинъ бꙑхъ господа моѥ͑го ради їс͆ хс͆а
ѧ͑тома же и͑ма бꙑвъшема о͑ставивъ ст͆аа͑го кодрата о͑ блаженѣѣмъ саторнинѣ и͑ роуфинѣ начꙙ пꙑтати
повѣсивъ же ꙗ повелѣ дърати желѣзнꙑ ногътꙑ доидеже чрѣва начънѫтъ хътѣти и͑звалити сꙙ на земьѭ̑
Блаженаꙗ же мѫчима молꙗста ст͆ааго кодрата и͑ вь͗сѫ прѣдъстоѧштѫѭ̑ брать͗ѭ̑ молити сꙙ богоу за нꙗ
и͑ възъпивъ ст͆ꙑи кодратъ рече
г͆и їс͆ хс͆е невидимаа͑го о͑ть͗ца посьл̑и помошть͗ своѭ̑ на н̑ѣ и͑ застѫпи ꙗ
е͑и͗ бж͆е съмѣренꙑи͑хъ помилоуи͗ рабꙑ своѧ и͑ даждъ и͑мъ трь͗пѣниѥ и͑ побѣдѫ дожи и͗ до конь͗ца
Повелѣ же а͑нѳупатъ сънемъше ꙗ прѣдати сѣчь͗цамъ да на пѫти е͑лиспонта и͑дѫште о͑тъсѣкѫтъ главѣ ѥ͑ю̑
тѣма же тако съконь͗чавшема сꙙ Мѫжи боголюбиви и͑ хръстолюбиви вь͗слѣдъствовавъше и͑хъ пѫть͗мь вь͗зꙙшꙙ многоцѣнънꙑѧ мошти ѥ͑ю̑ давъше злато много сѣчь͗цемъ
принесъше же ꙗ въ своѧ градꙑ положишꙙ чь͗стьно
Блаженоуоумоу же кодратоу повелѣ а͑нѳупатъ коупно и͑ съ и͑нѣми въслѣдъствовати въ а͑полониѭ̑
и͑ въшьдъ͗ нечь͗стивꙑи а͑нѳупатъ въ цръквиште а͑полоново повелѣ привести ст͆ааго кодрата и͑ прокꙑѧ
и͑ глагола къ блаженоуоумоу кодратоу
послоушаи о̑убо мене и͑ о͑стани сꙙ бѣсованиꙗ своѥ͑го
почꙿто санъ свои и͑ родъ о̑укарѣѥ͑ши
о̑увѣждъ богꙑ и͑ съпаси сꙙ
и͑ а͑зъ повел̑ѫ врачемъ и͑цѣлити тꙙ
тъчьѭ̑ пожь͗ри богомъ
пристѫпи къ а͑склипию̑ и͑ тъ тꙙ и͑стѣлитъ
о̑убои͑ сꙙ величь͗ства богъ и͑ великааго а͑полона добь͗ꙗ͑го и͑ е͑раклꙗ и͑же вь͗сѣхъ цр͆ъ и͑ диꙗ тръвеличь͗ствънааго а͑реа͑ писидона
о̑убо нѣси ли николиже плавалъ по мороу да бꙑ о̑увѣдѣлъ страхъ ѥ͑го
ѥда и͑ тъ о̑умрълъ ѥ͑стъ ꙗ͑коже тꙑ хоулꙙ глагол̑еши
е͑да нѣстъ на небеси
Блаженꙑи͑ же кодратъ рече
а͑зъ поклан̑ѣѭ̑ сꙙ и͑стинꙿноуо̑умоу богоу и͑ ѥ͑диночꙙдоумоу сн͆оу ѥ͑го їс͆ хс͆оу
мрътвомъ же капиштемъ не клан̑ѣѭ̑ сꙙ
бѣсъ не боѭ̑ сꙙ ни тебе и͑мѫштаꙿго малогодънѫѭ̑ власть͗
ѥ͑ште же мало дь͗нии͗ и͑ їдѫ къ господоу моѥ͑моу
сн͆е сотонинъ о͑бь͗шть͗ниче нечистꙑхъ бѣсовъ бѣсънꙑи͗ пьсе кръвопивꙑи͗ змию̑ плътоꙗ͑дивꙑи мечоу сверѣпѣи звѣрии͗ не стꙑдиши ли сꙙ жърꙙ камению прѣдъ народомъ прѣдъ толикомъ множъствомъ народа и͑же ничесоже приѥмь͗ѭ̑тъ
сокачиѧ чистѣи͑шꙙ васъ сѫтъ и͑же сѫтъ раби чловѣчь͗сти ꙗ͑ко въ дворѣхъ закалаѭ̑тъ чистѣ на сь͗нѣдениѥ чловѣкомъ а͑ не бѣсомъ
вꙑ же коумиромъ безъчоувь͗ствь͗номъ жърѫште прѣдъ народомъ не срамь͗ꙗ͑ѥ͑те сꙙ ꙗ͑ко и͑ каменію̑ закалаѭ̑ште вꙑ сънѣдаѥ͑те
да придетъ бестоудь͗ници приѥ͑мл̑ꙙи͗ жрътвѫ
да ꙗ͑витъ сꙙ
да въспроситъ о͑ себѣ
да прии͑метъ да ꙗ͑стъ
о̑усрамь͗ꙗи͑те сꙙ чꙙда стоудовънаꙗ
вꙑ бо бѣсъни сѫште нꙑ цѣломѫдрънꙑѧ бѣшенꙑ мь͗ните
и͑ се глагол̑ѫштоу ѥ͑моу Разгнѣвавъ сꙙ а͑нѳупатъ повелѣ соль͗ съ оцътомъ съмѣсивъше поливати ранꙑ ѥ͑го и͑ соукномъ въстирати
и͑ ꙗ͑ко помлъча свꙙтꙑи͗ перинии͗ нечь͗стивꙑи͗ повелѣ раждегъше желѣза зѣло жешти и по ребромъ
Блаженꙑи͗ же кодратъ длъготръпѣливъ тръпꙙ болѣзни молꙗше сꙙ въ о̑умѣ млъчꙙ
и͑ о̑усть͗нѣ ѥ͑го подвізаста сꙙ
о͑тънемогъшемъ же сꙙ слоугамъ повелѣ сь͗нѧти и͗ и͑ вести вь͗ темницѫ
и͑ на оутрьꙗ п͑овелѣ а͑нѳупатъ ст͆ааго прѣдъвести къ е͑лиспонтъскоуоумоу о͑стровоу
прослоутиѥ͑ бо мѫчениꙗ ѥ͑го о̑уже по вь͗сеи а͑сии͗ и͑ бъхма по вь͗сеи вь͗сел̑енѣи о͑бь͗текло бѣа͑ше
повелѣ же вь͗сѣмъ а͑нѳупатъ прѣдъи͑ти къ прѣди сѫштии вь͗си глагол̑емѣи͗ сероукоминъ
и͑ прѣбꙑвъ тоу на о̑утриꙗ сѣдъ повелѣ привести ст͆аа͑го мѫченика кодрата
вь͗сь͗ же народъ събъравъ сꙙ стоꙗ͑хѫ позороуѭ̑ште мѫченика блаженааго кодрата
и͑ склабꙙ сꙙ ведомъ бѣа͑ше слоугами
многꙑи͑хъ бо ради мѫкъ ѧ͑же нанесошꙙ на н̑ь не можааше о̑уже и͑ ходити
вьсь͗ бо пѫть͗ на колѣхъ везомъ бѣа͑ше
поо̑умилъ ли сꙙ ѥ͑си ꙋбо кодрате и͑ли ни
о͑нъ же прѣвеликомъ гласомъ възꙿпивъ рече
и͑з младь͗ ногътии͗ цѣломѫдръствоуѭ̑
и͑з ѫтробꙑ матере моѥ͑ѧ͗ кръстиꙗ͑нъ ѥ͑смъ
и͑ и͑ного б͆а не знаѭ̑ развѣ г͆а моѥ͑го їс͆ хс͆а
тъгда разгнѣвавъ сꙙ а͑нꙿтупаѳъ повелѣ о͑гн̑ь вь͗згнѣтити и͑ възложити сковрадѫ
слоугамъ же възгнѣтивъшамъ о͑гн̑ь и͑ тако раждежена бѣа͑ше сковрада ꙗ͑коже о͑бразъ ѥ͑ѧ͗ подобенъ бѣа͑ше о͑гню
и͑ повелѣ а͑нѳупатъ възложити ст͆аа͑го на сковрадѫ
Блаженꙑи͑ же когратъ рече
а͑зъ самъ о͑ себѣ вь͗злѣзѫ на сковрадѫ
и͑ не замоуждѫ
и͑ сътворивъ христово знамениѥ вьзлеже на сковрадѣ
възметаа͑хѫ же слоугꙑ диꙗ͑волꙙ на сковрадѫ пьць͗лъ и͑ масло и͑ трь͗стиѥ
Ст͆ꙑи͑ же кодратъ поꙗ͑ше
да постꙑдꙙтъ сꙙ и͑ посрамь͗ꙗѭ̑тъ сꙙ и͑скѫштии͗ дш͆ꙙ моѥѧ
͑И конь͗чавъшоу ѥ͑моу ѱалмъ ꙗ͑ко дь͗вѣма часома прѣшедъшема начꙙ ст͆ꙑи͗ рѫгати сꙙ а͑нѳупатоу глагол̑ꙙ
о͑гн̑ь сии твои стоуденъ ѥ͑стъ
и͑ желѣза сковрадꙑ мꙙкчаи͑ша сѫтъ твоѥ͑го срь͗дь͗ца
добрѣ оубо сътвори
троудъна мꙙ сѫтъ о͑тъ шъствиꙗ пѫтьнааго
повелѣ на мꙙкъцѣѣмъ семъ о͑дрѣ почити ми
нꙑн̑ѣ о̑убо и͑спочихъ и͑ възмогохъ
и͑ то глагол̑ꙙ ст͆ꙑи мѫченикъ о͑браштааше сꙙ на сковрадѣ ꙗ͑ко на о͑дрѣ по и͑стинѣ настъланѣ
многоу же часоу прѣбꙑвъшоу и͑ о͑гню никакоже прикоснѫвъшоу сꙙ ѥ͑мъ Повелѣ а͑нѳупатъ сънемъше и о͑тъ сковрадꙑ мало вь͗нѣ вь͗си на хлъмъ въ͗зведъше мечемъ главѫ ѥ͑моу о͑тъсѣшти
прии͑мꙿ же о͑тъвѣтъ и͑ тъштꙙ сꙙ на небесь͗скоѥ͗ цѣсарь͗ство блаженꙑи кодратъ поꙗше глагол̑ꙙ
благословьѥ͑нъ г͆ь и͑же не дастъ насъ на о̑уловениѥ зѫбомъ и͑хъ
коньча ѱалꙿмъ
мѣсꙙца марта въ а꙯ї
житиѥ григора папꙑ роумъскаꙿго
Блаженꙑи григории поставь҆ѥ҅нъ бꙑстъ патриа҅рхъ ст꙯ѣи бж꙯ии цръкви римь҆стѣи а҅ прѣжде патриа҅ршъства црънориꙁъцъ бѣ въ манастꙑри ст꙯ааго а҅постола а҅нь҆дреа нарицаѥ҅мааго клио҅скаура блиꙁъ ст꙯оую̑ мѫченикоу їѡ̑а҅на и҅ паула
бѣа҅ше же и҅гоуменъ того манастꙑрѣ
мати же ѥ҅го блаженаꙗ силвиꙗ живѣа҅ше блиꙁъ вратъ ст꙯ааго паула а҅постола на мѣстѣ нарицаѥ҅мѣѣмъ к҄ела нова
Тъ же блаженꙑ григории҆ ѥ҅гꙿда сѣдѣа҅ше въ хꙑꙁинѣ своѥ҅и҆ и҅ писааше приде къ н҄емоу маломоштъ молꙙ и и҅ глагол҄ꙙ
помилоуи҆ мꙙ рабе б꙯а вꙑшь҆нꙗго ꙗ҅ко старѣи҅шина бѣхъ корабꙿникомъ и҅ и҅стопихомъ сꙙ и҅ погоубихомъ много и҅мѣниѥ҆ и҅ своѥ и҅ стоужде
любоништии҅ же и҅ по и҅стинѣ рабъ христосовъ приꙁъвавъ слоугѫ своѥ҅го глагола ѥ҅моу
брате шедъ даждъ семоу ѕ꙯ ꙁлатицъ
братъ же шедъ сътвори ꙗ҅коже повелѣ ѥ҅моу рабъ божии҆ григории҆
и҅ дастъ маломошти ѕ꙯ ꙁлатицъ
и҅ о҅тиде
пакꙑ о̑убо мало прѣмоудивъ въ тъ.жде день҆ приде тъ.жде маломоштъ къ блаженоуо̑умоу григороу глагол҄ꙙ
помилоуи҅ мꙙ рабе б꙯а вꙑшь҆нꙗаго ꙗ҅ко много погоубихъ
а҅ мало ми ѥ҅си далъ
Блаженꙑи҆ же приꙁꙿвавъ слоугѫ своѥ҅го глагола ѥ҅моу
и҅ди брате
даждъ ѥ҅моу дроугѫѫ ѕ꙯ ꙁлатицъ
сътвори же братъ тако
вь҆ꙁьмъ же ништии в꙯і ꙁлатицъ о҅тиде
пакꙑ же мало помоудивъ третиѥ҆ въ тъ.жде дь҆нь҆ приде къ блаженоуоумꙋ григорию̑ глагол҄ꙙ
помилоуи҅ мꙙ рабе бога вꙑшь҆нꙗꙿго
даждъ ми дроугоѥ благословь҆ѥ҅ниѥ ꙗ҅ко много погоубихъ
Блаженꙑи҅ же приꙁъвавъ слоугѫ своѥ҅го глагола ѥ҅моу
и҅ди
даждъ ѥ҅моу дроугѫѭ̑ ѕ꙯ ꙁлатицъ
о҅тъвѣштавъ же глагола
вѣрѫ ми и҅ми чь҆стънъи҆ о҅ть҆че ꙗ҅ко нѣстъ остала ни.ѥ҅дина ꙁлатица въ риꙁьници
глагола к н҄емоу блаженъи҆
не и҅маши ли и҅ного никакогоже съсѫда ни ли риꙁъна да даси ѥ҅моу
онъ же о҅тъвѣштавъ рече
и҅ного съсѫда чь҆стънꙑи҆ о҅тьче не и҅мамъ раꙁвѣ сь҆ребрънааго блюда и҅же ѥ посълала госпожда великаꙗ съ коуциѭ̑
глагола къ н҄емоу рабъ бж꙯ии григории҆
и҅ди брате
даждъ ѥ҅моу блюдъ тъ
братъ же сътвори ꙗкоже повелѣ ѥ҅моу блаженꙑи҆
и҅ дастъ ништоуоумоу
ништии҅ же въꙁемъ в꙯і ꙁлатицъ и҅ сь҆ребрь҆нꙑи блюдъ о҅тиде
ѥ҅гда же и поставишꙙ патриа҅рха ст꙯ѣи црь҆кви римь҆стѣи҆ по обꙑчаю̑ патриа҅рꙿшъскоу повелѣ сак҄елароу своѥ҅моу въ ѥ҅динъ дьнь ѥ҅дноѭ̑ привести в꙯ї маломошти на трепеꙁѫ своѭ̑ да о҅бѣдоуѭ̑тъ сь҆ н҄имъ
сак҄еларии҅ же сътвори ꙗ҅коже повелѣ ѥ҅мꙋ патриа҅рхъ
и҅ приꙁъва в꙯і мѫжь ништъ
и҅ ѥ҅гда сѣдошꙙ съ патриа҅рхомъ на трепеꙁѣ о҅брѣтошꙙ сꙙ г꙯ї
приꙁъвавъ же сак҄елара глагола ѥ҅моу
не бѣхъ ли ти реклъ в꙯ї поꙁъвати
то како беꙁ моѥ҅го повелѣниꙗ три на десꙙте ѥ҅си поꙁъвалъ
сак҄еларь҆ же слꙑшавъ и҅ пристрашенъ бꙑвъ о҅тъвѣштавъ рече к н҄емоу
вѣроуи҅ ми чь҆стънъи владꙑко
дъва на десꙙте и҅хъ ѥ҅стъ
третиꙗ҅го на десꙙте не видѣа҅ше никꙿтоже раꙁвѣ патриа҅рхъ ѥ҅динъ
о҅бѣдоуѭ̑штемъ же и҅мъ видѣа҅ше патриа҅рхъ третиꙗ҅го на десꙙте сѣдꙙшта на краи҆ стола
и҅ се лице ѥ҅го о҅браꙁꙑ и҅ꙁмѣнꙗше
о҅вогда о̑убо видѣти и бѣа҅ше сѣда о҅вогда же о҅трока
и҅ ѥ҅гда же въсташꙙ съ трепеꙁꙑ и҅нꙑ вь҆сꙙ о҅тъпоусти блаженꙑи҆ а҅ третиꙗ҅го на десꙙте видимаа҅го тако чоудъна ѧ҅ и҆ ꙁа рѫкѫ
и҅ вь҆ведꙑ и вь҆ клѣть҆ своѭ̑ глагола ѥ҅моу
ꙁаклинаѭ̑ тꙙ о҅ велицѣи҆ силѣ вьседръжителꙗ бога
повѣждь҆ ми кꙿто тꙑ ѥ҅си и҅ что ѥ҅стъ и҅мꙙ твоѥ҆
о҅нъ же рече к н҄емоу
и҅ ѥ҅же въпрашаѥ҅ши и҅мене моѥ҅го то и҅ то чоудъно ѥ҅стъ
о҅баче а҅ꙁъ ѥсмъ о̑убогꙑи҆ пришедꙑи҆ к тебѣ ѥ҅гда бѣ въ манастꙑри ст꙯ааго а҅нь҆дреа а҅постола нарицаѥ҅мааго клио҅скаръ ѥ҅гда сѣдѣа҅ше въ хꙑꙁинѣ и҅ писаа҅ше ѥ҅моуже да дъва на десꙙте ꙁлатицъ и҅ съребрънꙑи блюдъ и҅же ти бѣ посълала съ коуциѭ̑ блаженаꙗ мати твоꙗ
и҅ да о̑увѣси ꙗ҅ко о҅тъ дьне того о҅тън҄елиже пода ми съ длъготръпѣниѥмъ и҅ простомъ срь҆дь҆цемъ нарече тꙙ г꙯ъ патриа҅рхоу бꙑти свꙙтѣи҆ црь҆кви своѥ҅и҆ ꙁа н҄ѫже и҅ крь҆вь҆ своѭ̑ пролиꙗ и҅ бꙑти ти прѣи҅мь҆никоу и҅ намѣсть҆никоу връховь҆нꙗго а҅постола петра
глагола же к н҄емоу блаженꙑи григории
како вѣси тꙑ ꙗ҅ко тъгда нарече г꙯ь бꙑти мьнѣ патриа҅рхоу
о҅нъ же о҅тъвѣштавъ рече
не ѥ҅льма ли а҅гг҄елъ г꙯а вь҆седръжителꙗ ѥ҅смъ а҅ꙁъ
то того ради вѣдѣ
и҅ тогда бо господь҆ мꙙ бѣ посълалъ к тебѣ и҅скоусити о̑усрь҆диѥ твоѥ҅ а҅ште о̑убо чловѣколюбьнѣ а҅ не чловѣкомъ твориши видѣти милость҆ своѭ̑
Блаженꙑи҅ же то слꙑшавъ о̑убоꙗ҅ сꙙ
не оу бо бѣа҅ше дотолѣ видѣлъ а҅гг҄ела
а҅кꙑ къ чловѣкоу бо бесѣдова и҅ вьꙁира на н҄ь
рече же а҅гг҄елъ къ блаженоуо̑умоу
не бои҆ сꙙ
се посълалъ мꙙ ѥ҅стъ г꙯ь да бѫдѫ съ тобоѭ̑ въ житии҆ семъ
блаженꙑи҅ же слꙑшавъ то о҅тъ а҅гг҄ела паде ницъ на ꙁеми
и҅ поклони сꙙ господоу гл꙯ꙙ
а҅ште малаго того ради даа҅ниа и҅ ничесоже сѫшта толико множьство штедротъ покаꙁа о҅ мь҆нѣ прѣмилостивꙑи҆ г꙯ь ꙗ҅коже а҅гг҄ела своѥ҅го посълати къ мь҆нѣ бꙑти ѥ҅моу съ мноѭ въи҅нѫ какоѧ о̑убо славꙑ съподобꙙтъ сꙙ прѣбꙑваѭ̑штии въ ꙁаповѣдехъ ѥ҅го и҅ дѣлаѭ̑ште правдѫ
беꙁ лъжꙙ бо ѥ҅стъ рекꙑи҆ ꙗ҅ко милость҆ хвалитъ сꙙ на сѫдѣ и҅ милоуѧи ништа въ ꙁаѥ҅мъ даѥ҅тъ богоу
тъ же самъ а҅гг҄ель҆скꙑи господь строѧи чловѣчь҆скоѥ съпасениѥ глагол҄етъ къ о҅ деснѫѭ̑ стоѧ҅штии҅ми
грꙙдѣте благословь҆ѥ҅нии о҅ть҆ца моѥ҅го
прии҅мѣте о̑уготованоѥ вамъ цѣсарь҆ство о҅тъ начꙙла мироу
а҅лꙿченъ бо бѣхъ и҅ дасте ми ꙗ҅сте
жꙙдънъ бѣхъ и҅ напои҅сте мꙙ
страненъ бѣхъ и҅ наведосте мꙙ
болѣхъ и҅ присѣтисте мене
нагъ бѣхъ и҅ о҅блѣкосте мꙙ
въ темь҆ници и҅ придосте къ мь҆нѣ
ѥ҅льма о̑убо сътвористе ѥ҅дномоу о҅тъ братиѧ сеѧ моѧ хꙋдꙑѧ то мь҆нѣ сътвористе
бѫди же вьсѣмъ намъ почитаѭ̑штии҅мъ же и҅ послоушаѭ̑штии҅мъ о̑услꙑшати блаженꙑи тъ гласъ
и҅ вѣчь҆нꙑи҅хъ благꙑн҄ь ѧ҅же о̑уготова богъ любꙙштии҅мъ и҆ да нꙑ съприи҅мникꙑ сътворитъ х꙯с б꙯гъ прѣчистьіѧ ради матере ѥ҅го ст꙯ꙑѧ богородицꙙ
ꙗ҅ко томоу подобаатъ слава честь҆ и҅ покланꙗниѥ҆ нꙑнꙗ и҅ присно и҅ вь вѣкꙑ вѣкомъ а҅мин
мѣсꙙца марта въ в꙯ї
мѫчениѥ ст꙯ааго пио҅нꙿна преꙁвутера ꙁмурнь҆ска града
Памꙙть҆ ст꙯ꙑи҆мъ о҅бь҆штевати а҅постоломъ велитъ вѣдꙑ ꙗ҅ко и҅же памꙙть҆ творитъ съ вьсѣмъ срь҆дь҆цемъ и҅ вѣроѭ и҅ и҅нѣхъ о̑утроуждаѥ҅тъ бол҄ь҆шꙙ хотꙙште подражати
пио҅ниꙗ҅ же мѫченика и҅ паче поминати лѣпо пон҄еже ѥ҅гда бѣа҅ше въ мироу многꙑ о҅тъ прѣльсти о҅брати а҅постольскꙑи҆ мѫжь въ насъ бꙑвъ и҅ конь҆ць҆ ѥ҅гда приꙁъванъ бꙑстъ къ го꙯у и҅ мѫченъ бꙑвъ съпсаноѥ се о҅стави на накаꙁаниѥ намъ и҅ до нꙑн҄ѣшь҆н҄ꙗго и҅мѣти намъ памꙙть о̑учениꙗ ѥго
мѣсꙙца шестааго в꙯ дьни настаѭ̑шти сѫботѣ велицѣи҆ вь҆ дни вьн҄егда сꙙ роді блаженꙑи҆ мѫченикъ полукарпъ гон҄ению̑ сѫштоу дек҄иꙗ цѣсара въ ꙁмурь҆нѣ ѧ҅ти бꙑшꙙ пио҅нии҆ преꙁвутеръ и҅ савини и҅сповѣдь҆ница и҅ а҅склипиꙗ҅дъ и мак҄едони и҅ лимонъ преꙁвутеръ съборь҆нѣи҆ цръкъви
пио҅нии же видѣ прѣжде ѥ҅дного дь҆не вь҆н҄егда сꙙ роди полукарпꙿь ꙗ҅ко въ тꙑ дь҆ни ѧ҅ти бꙑшꙙ
сии҆ съ савиніѭ̑ и҅ съ а҅склипиѥмъ постꙙште сꙙ и҅ ꙗ҅ко видѣ ꙗ҅ко о̑утро въ тъ҆ дьнь҆ ѧти и҅мѫтъ бꙑти въꙁемъ роꙁвънꙑ и҅ꙁвитꙑ три на вꙑѭ̑ своѭ̑ въꙁложи и҅ савининиї и҅ а҅склипии҆
и҅ жідѣа҅хѫ сѣдꙙште въ домоу
помол҄ьшемъ же сѧ и҅мъ и҅ въкоусивъше хлѣба и҅ водꙑ въ сѫботѫ великѫѭ̑ приде к н҄имъ пол҄емъ и҅ и҅же бѣа҅хѫ сь҆ н҄имъ вь҆ꙁискаті и҅ влачити крь҆стиꙗ҅нꙑ на трѣбꙑ и҅ на о҅скврь҆н҄ениѥ
и҅ рече полемѡнъ
вѣмъ о̑убо пио҅ниї ꙁаповѣди цр꙯ꙙ ꙗ҅ко велитъ вамъ жрь҆ти богомъ
пио҅нии рече
вѣмъ ꙁаповѣди бж꙯иѧ вь҆ н҄ихъже велитъ намъ томоу ѥ҅дномоу сꙙ кланꙗти
полемъ рече
пои҅дѣте о̑убо на съборъ да томоу сꙙ о҅бѣштаѥ҅те
рече же а҅склипиꙗди и҅ савинии҆
мꙑ богоу живоуоумоу покараѥмъ сꙙ и҅ о҅бѣштаваѥ҅мъ сꙙ
веде же ѧ пол҄емъ
и҅ пришъдъшемъ и҅мъ видѣшꙙ вь҆си ꙗ҅ко ѫ҅ꙁꙑ носꙙтъ
и҅ пришедъшемъ и҅мъ на мѣсто и҅деже бѣшꙙ събърали сꙙ и҅спльни же сꙙ вь҆се то мѣсто и҅ въсходи и҅ горь҆ницꙙ е҅линъ и жидовъ и҅ жденъ праꙁдъноваахѫ пон҄еже бѣа҅ше великаа сѫбота
поставишꙙ же ѧ посрѣдѣ и҅хъ
и҅ пѡлемъ рече
ѡ̑ пио҅ниѥ покорите сꙙ а҅кꙑ и҅ вь҆си и҅ жь҆рѣте да не мѫчени бѫдете
простъръ же рѫкѫ пио҅нии҆ свѣтломъ лицемъ о҅тъвѣштавъ рече
Мѫжи и҅же о҅ добротѣ ꙁмурнь҆стѣи хвалꙙште҆ сꙙ и҅ и҅же въ васъ сѫтъ жидове пришь҆ли послоушаи҅те мене мало вамъ вѣштаѭ̑шта
слꙑшѫ бо о҅ самоприходꙙштии҅мъ ꙗ҅ко посмѣѭ̑ште сꙙ и҅ порадоуѭ̑ште сꙙ и҅гри мните тѣхъ погрѣшениѥ
лѣпо же бꙑ вамъ е҅линомъ покарѣти сꙙ о̑учітелю вашемоу о҅мироу и҅же сьвѣштаѥ҅тꙿ
неподобно ѥ҅стъ о҅ о̑умираѭ̑штии҅хъ хвалити сꙙ
вамъ же ѡ̑ жидове мѡ̑усии ꙗ҅ко велитъ
а҅ште видиши о҅сла врага твоѥ҅го падъша подъ брѣменемъ не миноуи҆ нъ въставꙙ въстави и҆
такожде же и҅ солѡ̑моноу глагол҄ѫштоу
а҅ште падетъ врагъ твои не порадоуи҅ сꙙ и҅ о҅ потъчениї ѥ҅моу не въꙁноси сꙙ
а҅ꙁъ бо своѥ҅моу о̑учителю покарѣѭ̑ сꙙ
о̑умрѣти и҅ꙁвол҄ѫ паче а҅ не прѣстѫпити словесе ѥ҅моу
и҅ подвиꙁаѭ̑ сꙙ и҅ꙁмѣнити ꙗ҅же прѣжде навꙑкохъ Потомъ же и҅ нао̑учихъ
кꙑи҅мъ о̑убо посмѣѭ̑тъ сꙙ жидове
рь҆цѣмъ
кꙑѧ прѣо҅бидѣхомъ
кꙑѧ о҅тъгънахомъ
кꙑѧ о̑убихомъ
кꙑѧ҅ ли къ коумиромъ ноудихомъ
и҅ли мнꙙтъ тъчно ѥ҅стъ своѧ грѣхꙑ и҅же нꙑн҄ѣ страха ради чловѣчь҆ска творꙙштии҅мъ
нъ толико о̑ун҄е ѥ҅лико вол҄ьнии грѣси неповол҄ьнꙑимъ
кꙿто о̑убо поноуди жидовъ жръти велфегороу и҅ли ꙗ҅сти жрътвꙑ мрътвꙑи҅мъ и҅ли блѫдити въ дьштерехъ и҅ностранникъ и҅ли съжешти коумиромъ сꙑнꙑ и҅ дь҆штери и҅ли ръпътати на б꙯а и҅ли противити сꙙ мѡӱсии҆ а҅ и҅ не благодѣти и҅мѣти благодѣѭ̑штии҅мъ и҅ли о҅браштати сꙙ срьдꙿцемъ въ е҅гупꙿтъ и҅ли въшъдъшоу мѡӱсии вьꙁꙙти ꙁаконъ решти а҅рѡ̑ноу сътвори намъ богꙑ и҅ телецъ творити
нъ и҅штѫтъ
да тѣхъ ли ради вь҆сѣмъ крь҆стиꙗномъ ꙁаꙁираѥте
мните сѫштѫѭ̑ жиꙁнь҆ токоу подобь҆ноу бꙑти
кꙑи коупъ бол҄иї ѥ҅стъ
плѣвънꙑи҅ ли и҅ли пꙿшеничь҆нꙑи҆
ѥ҅гда бо при҅детъ дѣлател҄ь съ лопатоѭ̑ потрѣбити тока плѣвамъ ль҆гъкамъ сѫштамъ о̑удобь҆ вѣтромъ о҅тъносꙙтъ сꙙ а҅ пшеница тоу о҅стаѥ҅тъ
Видите пакꙑ въвръжена невода
вь҆се лі ѥ҅же сь҆беретъ на потрѣбѫ ѥ҅стъ
тако же и҅ нꙑн҄ѣшьн҄ꙗꙿ жиꙁнь
како о̑убо хоштете о҅ семь намъ страдати а҅кꙑ правь҆дь҆никомъ и҅ли а҅кꙑ и҅ неправь҆дь҆никомъ
а҅ште же и҅ а҅кꙑ неправь҆дь҆нии како о̑убо и҅ вꙑ тѣми дѣлꙑ неправьдьнꙑи҅ми о҅бличаѥ҅ми тожде творите
а҅ште ли ꙗ҅ко праведнии҆ праведнꙑи҅мъ страждѫштии҅мъ кꙑѧ вамъ надеждꙙ и҅мѣти
а҅ште бо праведънꙑи е҅два съпасаѥ҅тъ сꙙ нечь҆стивꙑи и грѣшънꙑи҆ кꙿде а҅витъ сꙙ
сѫдъ бо мира належитъ о҅ н҄емъже и҅ꙁвѣстихомъ сꙙ многꙑи҅ми
а҅ꙁъ же и҅ о҅шъдъи҅ вь҆сѫ жидовъскѫ ꙁемл҄ѫ прошедъ прѣшедъ же и҅о҅рдана видѣхъ ꙁемьѭ̑ до нꙑн҄ѣшь҆нꙗго послоушъствоуѭ̑штоу бꙑвшоу на н҄еи бж꙯ию̑ гнѣвоу творꙙштии҅хъ ради грѣхꙑ и҅ живѫштии҅хъ на н҄еи странникꙑ о̑убиваѭ̑ште и҅ и҅но много ноуждѫ творꙙште
Видѣхъ дꙑма и҅ж н҄еѧ до нꙑн҄ѣшьнꙗго въсходꙙшта и҅ ꙁемѭ о҅гн҄емъ о̑упепел҄енѫ и҅ всего плода праꙁдъна и҅ мокротънꙑѧ влагꙑ
видѣхъ и҅ море мрътво водѫ прѣмѣн҄енѫ своѥ҅ѧ вешти страхомъ бж꙯иѥ҅мъ о҅тъпадъшѫ и҅ не могѫшти животъно вь҆ себѣ кръмити и҅ въходꙙште подъ водоѭ̑ комоу вь҆ н҄е и҅ꙁмештетъ и вънъ и҅ о̑удръжати тѣла чловѣчьска не могѫштѫ вь҆ себѣ
приѧти бо чловѣчь҆ска не хоштетъ да не чловѣка ради пакꙑ вьспрѣштена бѫдетъ
҅И се далече вамъ гл꙯ѫ
вꙑ видѣсте и҅ повѣдаѥте людии҅скѫ ꙁемл҄ѫ и҅ декапол҄итъскѫ и҅ꙁгорѣвъшѫ о҅гн҄емъ и҅ прѣдълежꙙштѫ до нꙑн҄ѣшь҆нꙗго на покаꙁаниѥ нечь҆стивꙑи҅мъ е҅тни вь҆ сик҄илии о҅стровъ и҅сходꙙ о҅тъ н҄его о҅гн҄ь
а҅ште и҅ се далече о҅тъ васъ ѥ҅стъ пораꙁоумѣи топлѣ водѣ и҅сходꙙштиї о҅тъ ꙁемл҄ꙙ и҅ пораꙁоумѣи҅те о҅тъкѫдоу раждиꙁаѥ҅тъ сꙙ и҅ли отъкѫдоу съгрѣваѥтъ сꙙ аште нѣстъ о҅гн҄ь подъ ꙁемл҄еѭ̑
тѣмъ проповѣдаѭ̑ вамъ о҅ бѫдѫштии҅мъ
о҅гн҄емъ бꙑти сѫдоу о҅тъ б꙯а словесе ѥ҅го ради їсоуса христоса
и҅ того ради богомъ вашимъ не слоугоуѥ҅мъ
и҅ капиштоу ꙁлатоу не покланꙗѥ҅мъ сꙙ
симъ же и҅ їнѣмъ мноꙁѣмъ реченомъ бꙑвъшемъ пио҅ниѥ҅мъ полемонъ и҅ сѫштии сь҆ н҄имъ и҅ вь҆сь҆ народъ помлъчашꙙ послоушаѭ̑ште ꙗ҅коже никомоуже кръкнѫти
рекъшꙋ же пакꙑ пио҅нию̑ ꙗ҅ко богомъ вашимъ не слоугоуѥ҅мъ и҅ капиштоу ꙁлатоу не поклонимъ сꙙ приведошꙙ и҅хъ на срѣдѫ
и҅ приставишꙙ и҅мъ кꙑѧ о҅тъ събора съ полемономъ молꙙште сꙙ и҅ глагол҄ѫште
о̑увѣштаи҅ сꙙ намъ пио҅ниѥ ꙗ҅ко тебе любимъ
и҅ многа ради достои҅нъ ѥ҅си живъ бꙑти нрава добрааго ради и҅ кротости
добро ѥ҅стъ да живеши и҅ свѣта сего видѣти
и҅ и҅но много
онь же кь нимь
и аꙁь гл꙯ѫ ꙗко добро ѥ҅стъ жити
нъ о҅но о̑ун҄е ѥ҅стъ ѥ҅гоже мꙑ любимъ и҅ свѣтъ о҅нъ и҅стинънъи҆
и҅ се же о̑убо вь҆се добро
и҅ ненавидꙙште дѣла бж꙯иꙗ бѣгаѥ҅мъ нъ и҅нѣхъ бол҄ьшъ хоштемъ а҅ сихъ прѣо҅бидимъ
а҅леѯандръ къбо.го лѫкавъ мѫжь҆ рече
послоушаи҆ насъ піо҅ниѥ
піо҅нии҆ рече
тꙑ мене послоушаи҆
ѥ҅же бо тꙑ вѣси вѣдѣ
а҅ ѥ҅же а҅ꙁъ вѣдѣ тꙑ не вѣси
а҅леѯанꙿдръ же вь҆схотѣ порѫгати сꙙ ѥ҅моу
и҅ рече нарѫгаѧ҅ сꙙ
а҅ сиѧ ѫ҅ꙁꙑ чьсо ради сѫтъ на тебѣ
піонии҆ рече
сего ради да не прѣходꙙште града вашего пораꙁоумѣѭ̑тъ нꙑ ꙗ҅ко жъръше и҅ о҅скврънивъше сꙙ придохомъ и҅ да о̑увѣсте а҅кꙑ и҅ не въпрашати сꙙ велимъ нъ въ темницѫ и҅демъ по вол҄и а҅ не а҅кꙑ инѣхъ вол҄еѭ̑ и ҅.насъ въсхꙑтивъше ведете нъ и҅мꙿже носимъ ѫ҅ꙁꙑ о҅ставите насъ
не бо съ ѫ҅ꙁами вь҆ведете насъ къ коумиромъ вашимъ
ти тако а҅леѯандръ помлъча
пакꙑ же о҅нѣмъ молꙙште сꙙ ѥ҅моу о҅номоу глагол҄ѫштоу ѥ҅моу тако о̑уставихомъ и҅ о̑устръмихомъ и҅ много о҅бличаѧ и҅хъ и҅ о҅ бѫдѫштии҅хъ съповѣдаѧ и҅мъ Алеѯандръ рече
народоу же хотꙙштоу поꙁоръ съборънꙑи творити да то о̑услꙑшꙙтъ паче ции҆ о҅тъ стратига пришедъше пѡ̑лемѡноу рѣшꙙ
не даждъ глаголати ѥ҅мꙋ да не вь҆лѣꙁѫтъ на поꙁоришти
плиштъ и҅ въꙁисканиѥ о҅ н҄емъ бѫдетъ
се слꙑшавъ полемѡ̑нъ глагола
піо҅ниѥ а҅ште не хоштеши жръти понѣ приди на мѣсто коумиръско
о҅нъ же рече
нъ не бѫдетъ польꙁꙙ твои҅мъ коумиремъ а҅ште тоу придемъ
пѡлемѡ̑нъ рече
о̑увѣштаи҅ сꙙ намъ пиѡ̑ниѥ
піѡ̑нии рече
еша могль бꙑхь аꙁь вась оувѣштати крьстиꙗномь бꙑти
они же вельми вьсмиꙗвьше сѧ рѣшѧ
не имаши того створити да живи иꙁгоримь
пионии рече
горе есть ꙁѣло оумьрьшоу иꙁьгорѣти
оскабивьши же сѧ савини полемонь и сѫшти сь нимь рѣшѧ
смѣеши ли сѧ
она же рече
еи аште б꙯ь хоштеть
крьстиꙗньіни бо есмь
елико бо кь хрьстоу вѣроуѫть смѣѫть сѧ вь радости вѣчьнѣи
гл꙯аше еи
тꙑ бо
емоуже не хоштеши бѫдеть ти приѧти
иже бо не жьрѫть женꙑ вь блѫднитьствѣ стоѧ҅тꙿ
она же рече
свѧтоуоумоу господоу пешти сѧ о томь
пакьі же пио҅ниу рече полемонь
оувѣштаи сѧ намь пионие
пиони рече
повелѣно ти есть или оувѣштати или мѫчити
аште не можеши оувѣштати то мѫчи
тогда повьпрашавь полемонь гл꙯а
пожьри пионие
пиони рече ꙗко
крьстьꙗнь есмь
полемонь рече
коего б꙯а чътеши
пиони рече
б꙯а вьседрьжителѣ сьтворьшааго небо и ꙁемлѭ и вьсѣ ꙗже вь нихь и вьсѣхь нась иже подасть намь вьсе бобогать҆ство ѥ҅гоже поꙁнахомъ слова ѥ҅го ради їсоуса христоса
полемѡнъ рече
пожь҆ри о̑убо по цѣсароу повелѣнию̑
піѡ̑ніи҆ рече
а҅ꙁъ чловѣкоу жрътвꙑ не творѫ
кръстиꙗ҅нъ бо ѥ҅смъ
полемѡнъ рече
кръстиꙗ҅нъ ли ѥ҅си
піѡ̑ниї рече
е҅и҆
полемѡ̑нъ рече
коѥ҅ѧ црь҆къве
о҅тъвѣшта
съборь҆нѣи҆
не бо ѥ҅стъ и҅на о҅тъ хръста
таче приде на савинѫ
рече бо прѣжде ѥ҅и҆ піѡ̑нии ꙗ҅ко
нарьци себе ѳеѡ̑доти да не въпадеши о҅тъ и҅мене пакꙑ въ рѫцѣ беꙁаконьнѣи твоѥ҅и госпожди бꙑвъшиї
госпожда бо ѥ҅и въ врѣменехъ гордиꙗна цѣсара хотꙙшти о҅братити савинѫ о҅тъ вѣрꙑ о҅тъгъна ѭ̑ о҅тъ себе съвꙙꙁавъши
потомъ же съ пиѡ̑номъ сѫшти ѧ҅та бꙑстъ въ гон҄ении҆ томь҆
рече же о̑убо и҅ тои҆ полемѡ̑нъ
что сꙙ глагол҄еши
о҅на же рече
ѳео҅доть
о҅нъ же рече
кръстиꙗ҅нꙑн҄и ли ѥ҅си
о҅на же глагола
е҅и҅ кръстиꙗнꙑн҄и ѥ҅смъ
полемѡнъ рече
коѥ҅ѧ цръкъве
савина рече
съборънꙑѧ
полемѡнъ рече
коѥ҅го бога чь҆теши
савина рече
вьседръжителꙗ и҅же сътвори небо и҅ ꙁемь҆ѭ̑ и҅ вь҆сѣхъ насъ ѥ҅гоже поꙁнахомъ слова ѥ҅го ради и҅соу.хръстоса
таче въпраша а҅склипиа҅да полемѡ̑нъ
и҅ ли тꙑ крь҆стиꙗ҅нъ ѥ҅си
а҅склипиꙗ҅дъ рече
е҅и҆
полемонъ рече
коѥ҅ѧ҆ црь҆къве
а҅склипиꙗ҅дъ рече
съборънꙑѧ
полемѡнъ рече
коѥ҅го бога чꙿтеши
а҅сꙿклипиꙗдъ рече
їсоуса хс꙯а
полемѡнъ рече
сиї о̑убо и҅нъ ли ѥ҅стъ
а҅склипиꙗ҅дъ рече
ни нъ тъ.жде ѥ҅гоже и҅ сиꙗ нарекоста
Симъ реченомъ бꙑвъшемъ ведошꙙ ѧ вь҆ темницѫ
и҅дѣа҅ше же вь҆слѣдъ народъ многъ ꙗ҅коже пль҆номъ бꙑти вь҆сѣмъ стъгнамꙿ
глаголаа҅хѫ ции о҅ пио҅нии҆
како присно блѣдъ сꙑ нꙑн҄ꙗ роумѣно лице ѥ҅моу ѥ҅стъ
дръжꙙшти же ѥ҅го савини ꙁа риꙁꙑ о҅търъваниꙗ ради о҅тъ народа глаголаахѫ ции҆ нарѫгаѭ̑ште сꙙ
тетъка бои҅тъ сꙙ да не о҅търь҆вена бѫдетъ
ѥ҅динъ же о҅тъ н҄ихъ въꙁъпи
а҅ште не жьрѫтъ да сꙙ мѫчꙙтъ
дроугꙑи҆ же кꙿто глаголаа҅ше
се чловѣкъ и҅детъ жръти
глаголааше же сего ради и҅же бѣа҅ше съ нами а҅склипиꙗ҅дъ
пиѡ̑ніи҆ речетъ
лъжеши
не бо сего творитъ а҅склипиꙗ҅дъ
дроуꙁии҅ же глаголаꙿхѫ
сии҆ и҅ сии҆ жрътвѫ сътворишꙙ
пиѡ̑ниї рече
къждо своѭ̑ и҅матъ вол҄ѫ
чꙿто о̑убо тебѣ
а҅ꙁъ пио҅ниї сꙙ нарицаѭ̑
се рекъшоу ѥ҅моу ѥ҅дъва о҅тъ народа съклѣштеномъ сѫштемъ въведошꙙ ѧ въ ть҆мницѫ прѣдавъше стражемъ
вь҆лѣꙁъше же о҅брѣтошꙙ ꙁатворена преꙁвутера съборънꙑѧ цръкъве и҅менемъ лимна и҅ женѫ мак҄едонь҆скѫ и҅ ѥ҅дного о҅тъ вѣрꙑ фруг҄ии҅скꙑѧ и҅менемь҆ е҅утухиꙗ҅къ
сѫштемъ о̑убо и҅мъ въкоупь҆ о̑увѣдѣшꙙ стрѣгѫштии тъмницѫ ꙗ҅ко приносимааго о҅тъ вѣрънꙑхъ не въꙁимаѭ̑тъ піѡ̑ниїна чꙙдь
глаголааше бо піѡ̑нъ ꙗ҅ко
ѥ҅гда вꙙште трѣбоваахомъ никомоуже бꙑхомъ
и҅ нꙑнꙗ како хоштемъ вьꙁꙙти
раꙁгнѣвашꙙ же сꙙ ть҆мничь҆нии стражиѥ
и҅ раꙁгнѣвавъше сꙙ вьведошꙙ и҅хъ паче вь҆нѫтрь ꙗ҅коже не и҅мѣти и҅мъ никоѥ҅ѧ҅же милости
славивъше же б꙯а о̑умльчашꙙ подаѭ̑штоуо̑умоу и҅мъ о҅бꙑченаꙗ ꙗ҅коже покаати сꙙ стражемъ и҅с темницꙙ и҅ꙁвести ѧ пакꙑ напрѣждъ
҅Они же прѣбꙑшꙙ рекше
слава господоу
сълоучи бо сꙙ намъ се на добро
пространиѥ бо и҅мамъ и҅ бесѣдовати и҅ ба꙯ молити и҅ день҆ и҅ ношть҆
о҅баче о̑убо и҅ вь҆ темницѫ мноꙁи о҅тъ странꙑ прихождаахѫ о̑увѣштати хотꙙште
беꙁ оума беꙁ оума нꙑ мѫчите
беꙁ оума нꙑ сѣчете видꙙште бисърꙑ цръкъвънꙑѧ о҅тъ свинии попъранꙑ и҅ ꙁвѣꙁдꙑ небесънꙑѧ подъ о҅пашь҆ѭ̑ ꙁмии҅ноѭ̑ на ꙁемл҄ѫ влачимꙑ винограда и҅же насади десница бж꙯иꙗ҆ о҅тъ свинии прокоужденъ
чꙙда моꙗ ѧ҅же пакꙑ раждаѭ̑ донь҆жде сꙙ о҅браꙁи хс꙯ въ васъ млади мои пои҅дошꙙ по жестокоу пѫти
нꙑнꙗ соусана о̑удѣбена бꙑстъ о҅тъ беꙁаконъноу старцоу
нꙑнꙗ о҅тъкрꙑваѭтъ младѫ и҅ добрѫ да насꙑтꙙтъ сꙙ добротꙑ ѥ҅ѧ҆ и҅ въ лъжѫ навадꙙтъ на н҄ѫ
нꙑнꙗ о̑убо гладъ не хлꙙбьнꙑи҆ ни жꙙжда водънаꙗ нъ еже о̑услꙑшати слово господьн҄е
нꙑнꙗ о̑убо вьꙁдрѣмашꙙ сꙙ вь҆сꙙ дѣвицꙙ и҅ съпаа҅хѫ
съвръши бо сꙙ гл꙯ъ га꙯ ҅ис꙯а
ѥ҅да сꙑнъ чловѣчь҆скꙑи о҅брꙙштетъ вѣрѫ на ꙁеми
Слꙑшѫ же ꙗ҅ко и҅ ѥ҅динъ къждо ближикѫ прѣдаѥ҅тъ да съвръшитъ сꙙ реченоѥ ѥ҅же
прѣдати братъ брата въ сь҆мрь҆ть҆
и҅ли и҅спросилъ ѥ҅стъ васъ сотона просѣа҅ти а҅кꙑ пꙿшеницѫ
нъ да никтоже не мнитъ чꙙда ꙗ҅ко о҅тънеможе г꙯ь нъ мꙑ
гл꙯етъ бо
нъ грѣси ваши растоѧ҅тъ посрѣдоу насъ и҅ ба꙯
о҅блѣнихомъ бо сꙙ
дроуꙁии же и҅ прѣо҅бидѣвъше беꙁакониѥ сътворихомъ
дроугъ дроуга хапь҆ѭ̑ште и҅ дроугъ дроуга ꙗ҅дѫште сами сꙙ о̑уморихомъ
лѣпо же бѣ намъ правꙿдѫ и҅ꙁлиха и҅мѣти паче кн҄ихчии҆ и҅ фарисеи҆
слꙑшѫ бо ꙗ҅ко и҅ кꙑѧ о҅тъ васъ жидове приꙁꙑваѭ̑тъ въ сьнь҆мѣхъ
тѣмъ вь҆нь҆мѣте да никакоже вамъ и҅ велико и҅ мало и҅ вол҄ьнꙑи грѣхъ прикоснетъ сꙙ и҅ ни.ѥ҅динъ о҅тъ васъ да не съгрѣшитъ великꙑи҅мъ грѣхомъ и҅ хоулоѭ̑ ꙗ҅же на свꙙтꙑи доухъ
не бѫдѣте коупно сь н҄ими кнꙙꙁи содомь҆стиї и҅ людиѥ гоморь҆стии҆ и҅мже рѫцѣ кръве и҅спльнь҆
мꙑ же ни пророка о̑убихомъ ни хс꙯а прѣдахомъ ни распꙙхомъ
да что много глагол҄ѫ вамъ
помните ѥ҅гоже слꙑшасте
и҅ нꙑнꙗ бесѣдоуи҅те и҅мꙿже нао̑учени бꙑсте
пон҄еже и҅ се о̑услꙑшасте ꙗ҅ко рѣшꙙ жидове
х꙯с чловѣкъ бѣѣ҆ше и҅ почи ꙗ҅ко ноуждъноѭ̑ съмрьть҆ѭ̑
да рекѫтъ намъ к.оѥ҅мꙋ нѫждеѭ̑ о̑умь҆рь҆шоу вь҆сь҆ миръ о̑ученикъ и҅спль҆н҄енъ бꙑстъ
коѥ҅моу ноуждеѭ̑ о̑умь҆ръшоу чловѣкоу о̑ученици и҅ дрꙋꙁии҅ с н҄имъ толици ꙁа и҅мꙙ о̑учителꙗ своѥ҅го о̑умрѣшꙙ
молитва ст꙯аа҅го піѡ҄ния҆ и҅же сꙙ о҅брѣте въ и҅но писаниѥ
И вь҆ сихъ кн҄игахъ чте сꙙ роумъскꙑ
мѣсꙙца марта въ г꙯і
мѫчениѥ ст꙯ааго савина
Цѣсарьствоуѭ҄штоу дио҅клитиꙗноу ꙁаповѣдь посъла сꙙ по вь҆сеи вь҆сел҄енѣи҅ ꙗ҅коже вь҆сѣмъ не покорꙙштии҅мъ сꙙ ꙁаповѣди ѥ҅го и҅ не жь҆рѫштии҆ богомъ мѫчени бꙑваѭ҄ште ꙁълѫ съмрь҆тиѭ҄ о҄умрѣти
дои҅де же си ꙁаповѣдь҆ по всеи҆ е҅гупть҆стѣи҆ странѣ
гон҄ению҄ же о҄убо належꙙштоу на крь҆стиꙗнꙑ ꙁѣло е҅гупть҆стѣ странѣ ꙁѣло мꙙтѫшти сꙙ савинъ кто и҅менемь҆ вь҆ то врѣмꙙ сꙑ поуста града пръвꙑи блага рода сꙑ славенъ же и҅менемь҆ крь҆стиꙗ҅нъ сꙑ належꙙштꙙѧ ради бѣдꙑ о҅тъшъдъ вънъ гра въ хꙑꙁѣ малѣꙿмъ и҅ съ и҅нѣми крь҆стиꙗ҅нꙑ таꙗ҅ше сꙙ въ постѣхъ и҅ молитвахъ дьнь и҅ ношть҆ прилежꙙ
многомъ же крьстиꙗ҅номъ ѧ҅томъ бꙑвъшемъ и҅ вь҆сѣмꙿ и҅мꙙ савиноу нарицаѭ҄штемъ прославивꙿше не хоудо вь҆ꙁисканиѥ бꙑстъ о҅тъ беꙁаконънꙑи҅хъ и҅мже ꙁѣло мѫжа прославишꙙ
по томꙿ же мало дь҆нии ништии кто по о҅бꙑчаю҄ просꙙ хлѣба вѣдꙑ мѣсто кꙿде живетъ свꙙтꙑи савинъ пришедъ глагола беꙁаконь҆никомъ
что ми дасте и҅ покажѫ вамъ мѣсто и҅жде ѥ҅стъ и҅скомꙑи вами савинъ
о҅ни же о҄услꙑшавъше и҅ ради бꙑвъше дашꙙ ѥ҅моу два ꙁлатика
и҅ шедъше вь҆слѣдъ н҄его дои҅дошꙙ мѣста
и҅ о҄ударивъше въ двь҆ри а҅кꙑ ѫ҅родоуѭ҄ште чꙿто о҅твръꙁъ ѥ҅динъ о҅тъ братиѧ о҅увѣдѣти хотꙙ что хотꙙтъ а҅биѥ въскочишꙙ беꙁаконьници
и҅ съвꙙꙁавъше влѣкошꙙ вънъ и҅с клѣти
Въпрашавъше же кто ѥ҅стъ о҅тъ н҄ихъ и҅скомꙑи и҅ми савинъ и҅ о҄увѣдѣвъше пои҅мꙿше ѥ҅дного съвꙙꙁашꙙ веригами двои҅ми
и҅ коꙁълъ тꙙжькъ въꙁложивъше ѥ҅моу приведошꙙ ѥ҅го къ воѥводѣ
въ то же врѣмꙙ а҅риꙗ҅нъ кꙿто нарицаѥ҅мъ старѣи҅шина бѣа҅ше въ поустѣѣмъ градѣ нарицаѥ҅мѣѣмъ
тъ и҅шедъ на походѫ подлъгъ рѣкѫ о҄уꙁь҆рѣ и҅ꙁдалече плъкъ великъ народа грꙙдѫштъ
видѣвъ же мѣсто трѣвно и҅ красъно сълѣꙁе о҅тъ конꙗ поглоумити сꙙ
и҅ рече къ коментарисию҄
кꙿто ѥ҅стъ ѥ҅гоже ведѫтъ нашего чина вои҅ни
о҅нъ же рече
мьн҄ѫ г꙯и
воѥ҅вода ѥ҅динъ о҅тъ небогꙑи҅хꙿ крьстиꙗ҅нъ ѥ҅стъ
и҅ потомъ мало дошедъше вои҅ни сташꙙ прѣдъ воѥ҅водѫ
и҅ стъкашꙙ коментарисиѥмъ глагол҄ѫште
савинъ ли ѥ҅стъ и҅же крь҆стиꙗ҅номъ ꙁастѫпꙿникъ и҅спръва и҅штемꙑи҆ о҅тъ вашеѧ власти
о҅нъ же слꙑшавъ и҅ ꙁѣло сꙙ въꙁдрадовавъ рече
благодѣть милостивꙑи҅мъ и҅ бесъмрътънꙑи҅мъ богомъ
и҅ а҅биѥ повелѣ на вꙑсоцѣ мѣстѣ прѣстолъ поставити
и҅ сѣдъ на вꙑсоцѣ рече
савинъ и҅же нечь҆стивꙑѧ вѣрꙑ наріцаѥ҅мꙑи҅мъ кръстиꙗнинъ досадител҄ь да приведенъ бѫдетъ къ нашемоу сѫдилиштоу
коментарисии рече
савина повелѣ ваше величиѥ въ ꙁатворѣ бꙑти
а҅ште ли велиши се станетъ прѣдъ твои҅мъ сѫдилиштемъ
приведеноу же ѥ҅моу бꙑвъшоу а҅риꙗ҅нъ воѥвода рече
да и҅сповѣстъ прѣжде и҅мꙙ своѥ҅ и҅ кобь и҅ о҅тъкѫдоу ѥ҅стъ
ст꙯ꙑи савинъ рече
савинъ нарицаѭ сꙙ
крь҆стиꙗ҅нъ же ѥ҅смъ
воѥ҅вода рече
робъ ли ѥ҅си и҅ли свободь
савинъ глагола
Воѥ҅вода рече
ст꙯ꙑи савинъ о҅тъвѣшта
а҅ꙁъ видѣвъ беꙁаконьнꙑѧ҅ и҅мъ ꙁаповѣди дошедъшꙙ до робъ хрістовъ и҅ꙁволихъ паче примѣтати сꙙ въ домъ б꙯а моѥ҅го и҅ли жити въ жилиштихъ грѣшъникъ
воѥ҅вода рече
нѣси ли слꙑшалъ о҅ ꙁаповѣданꙑи҅хъ намъ о҅тъ самодръжецъ ꙗ҅ко да вь҆си въсѫдоу въ всѣхъ о҅бластехъ и҅ странахъ и҅ мѣстѣхъ жръти и҅ трѣбꙑ творити милостивꙑи҅мъ богомъ
савинъ глагола
нѣстъ о҄утаило сꙙ насъ нечь҆стивоѥ ꙁаповѣданиѥ҆ ꙗ҅коже и҅ прѣжде рѣхъ ни ꙁакони ѥѧ҅же ради съ.блаꙁнишꙙ и҅ їꙁгоубишꙙ многꙑ и҅ ѧже нарицаѥ҅ши цр꙯ꙙ пон҄еже вештиѭ не сѫтъ ти ꙁакони и҅стиннии҆
не вѣдѫште бо то творꙙтъ
хоулѫ творꙙтъ къ своѥ҅моу господоу и҅ благодѣтелю
а҅ꙁъ же жь҆рѫ богоу моѥ҅моу їс꙯.хс꙯оу
и҅ томо҄у ѥ҅дномоу слꙋгоуѭ҄
а҅риꙗ҅нъ воѥ҅вода раꙁгнѣвавъ сꙙ рече
Савинъ глагола
добрѣ да вѣси воѥ҅вода ꙗ҅коже николиже жръти и҅мамъ богомъ твои҅мъ а҅ште съ вьсѣмъ вь҆спрѣштениѥ҅мъ повелиши
воѥвода се о҄услꙑшавъ рече
а҅ꙁъ же нꙑнꙗ о҅баче съ милостиѭ҄ ти пріхождѫ бесъмрътънꙑихъ ради богъ милости
и҅сповѣждъ о҄убо ꙗ҅ко сѫтъ боꙁи и҅стинь҆нии҆ благодѣть҆нии҆
а҅ште ли ни мь҆сти и҅ мѫкꙑ ѥ҅же ти бѫдѫтъ о҅тъ мене сътворити тꙙ и҅мѫтъ вѣдѣти ꙗ҅ко сѫтъ и҅стиньниї боꙁи
ст꙯ꙑи҆ савинꙿ о҅тъвѣшта
не и҅маши тꙑ мене никакоже въспрѣштаѧ мьнѣ мѫками
воѥ҅вода глагола
повелѣно ѥ҅ ст꙯ꙑи҅ми и҅ чьстънꙑи҅ми ꙁаконꙑ раꙁличь҆нꙑи҅ми мѫками мѫчити тꙙ а҅ште о҄убо въ непокорѣ прѣбꙑваѥ҅ши
ст꙯ꙑи савинъ глагола
а.҅ште тако о҄устрашимъ сꙙ ꙁемънꙑѧ мѫкꙑ и҅ мь҆сти ѧ҅же а҅ште и҅ многꙑ сѫтъ не могѫтъ въи҅нѫ и҅ при҅сно дръжати вь се мѫчимааго жрътиꙗ раді соуѥ҅тънꙑи҆мъ богомъ колико паче би о҄ужасати сꙙ намъ х꙯а и҅соуса могѫштаа҅го мѫками о҄уготованꙑи҅ми о҅ть҆ н҄его беꙁаконънꙑи҅мъ о҄удръжати вь вѣкꙑ вьсꙙ не противьшꙙѧ҅ сꙙ ѥ҅моу
би оубо боꙗ҅ти сꙙ паче бога и҅ г꙯а нашего їсоу.х꙯а паче сихъ рекомꙑи҅хъ богъ и҅же соуѥ҅ть҆ні сѫтъ
а҅риꙗ҅нъ воѥ҅вода се слꙑшавъ рече
се нао҄учихъ тꙙ ꙗ҅коже съмꙑслити и҅ їсповѣдати ꙗ҅ко сѫтъ боꙁи
а҅ште ли ни и҅ невол҄еѭ҄ тꙙ приноуждѫ исповѣдати
и҅сповѣждъ о҄убо по вол҄и прѣжде бѣдꙑ
ст꙯ꙑи савинꙿ рече
тꙑ мꙙ приноудиши решти
сѫтъ боꙁи ѧ҅же вѣштаѥ҅ши
такожде и҅ а҅ꙁъ тꙙ приноуждѫ при народѣ вь҆семъ семꙿ и҅сповѣдати ꙗ҅ко ѥ҅стъ богъ на небеси и҅ раꙁвѣ того никтоже и҅нъ нъ х꙯ъ їс꙯ б꙯ъ савиновъ
Се слꙑшавъ воѥ҅вода ꙁѣло же раꙁгнѣвавъ сꙙ повелѣ ѥ҅го о҅бѣсивъше стръгати
толико же стръганъ бꙑстъ ст꙯ꙑи҆ бж꙯ии мѫченикъ дондеже мꙙса ѥ҅моу падошꙙ вь҆са на ꙁеми
тъгда воѥвода глагогола
нѣси ли ѥ҅ште покорилъ сꙙ жрьти богомъ
о҅тъвѣшта ст꙯ꙑи҆ савинъ
никакоже о҄убо жьрѫ
ѥ҅динъ же о҅тъ прѣстоѧ҅штии҅хъ висамбонъ и҅менемъ рече
владꙑка нашъ нѣстъ ꙗ҅коже стоꙗ҅ти ѥ҅моу нъ и҅ꙁдъхнѫти и҅ о҄умрѣти
савинъ слꙑшавъ а҅биѥ вь҆скрича гл꙯ꙙ
нѣсмъ о҄ума и҅ꙁгоубилъ ни о҅тънемогохъ съмꙑсломъ ꙗкоже да не бѫдетъ отъстѫпити о҅тъ сътворивъшааго мꙙ б꙯а
а҅риꙗ҅нъ воѥвода рече
ѥ҅ште ли пакꙑ дръꙁаѥ҅ши и҅ жестокъ ѥ҅си срь҆дь҆цемъ савине
нъ не и҅мамъ тꙙ сде мѫчити
и҅дѣмъ на о҅нѫ странѫ къ а҅нтинопол҄ь
да тоу о҄увѣси ꙗ҅ко сѫтъ и҅стинь҆нии боꙁи и҅мꙿже самодръжител҄е намъ жрьти велꙙтъ
савинъ прѣжде воѥводꙑ ведомъ къ а҅нтінополи прѣшедъ рѣкѫ и҅ о҅тънемогъ прѣбꙑ тоу блюдомъ при брѣꙁѣ рѣкꙑ
и҅ꙁлѣꙁошꙙ же и҅ꙁ града народи мноꙁи видѣти блаженааго мѫченика
воѥвода же вь҆сѣдъ въ корабь҆ хотѣаше прѣити къ а҅нтинопол҄и и҅жде ст꙯ꙑи савинъ провожденъ бѣа҅ше
и҅ въставъ посрѣдоу народа вь҆сего помоли сꙙ гл꙯ꙙ
и҅ простьри рѫкѫ своѭ҄ крѣпѫѭ҄
и҅ прослави и҅мꙙ своѥ и҅ мене грѣшнааго неключимааго роба своѥ҅го посрѣдоу сихъ людии тако да прославітъ сꙙ ст꙯оѥ и҅мꙙ твоѥ да ставиши беꙁаконнааго воѥ҅водѫ посрѣдоу рѣкꙑ и҅ сътвориши да не прѣи҅де ѥ҅моу корабь нъ да бѫдетъ въ бѣдахъ да некъли по ноужди прославитъ чъстъноѥ и҅ великоѥ и҅мꙙ твоѥ҆ ѥгоже сꙙ о҅тъмеште
кꙿдеже и҅ꙁдрече савинъ стави сꙙ корабь посрѣдоу рѣкꙑ
и҅ бѣаше клатимъ ꙁѣло
да ꙗ҅коже раꙁоумѣ се воѥвода рече сѫштиїмъ с н҄имъ въ кораби
видите ꙗ҅ко ѥ҅же рече о҅нъ влъхвъ сътвори влъхвовании҅мъ и҅ дръжитъ насъ посрѣдоу рѣкꙑ
а҅ꙁъ дивл҄ѫ сꙙ видꙙ силѫ влъшъствиꙗ ѥ҅го
и въскричавъше и҅же бѣа҅хѫ въ кораби приꙁъвашꙙ корабл҄ꙙ на помоштиꙗ и҅мъ прити
дошъдъше же мѣста и҅жде бѣаше корабь҆ воѥводинъ и҅ ти ꙁѣло вѣтрꙑ и҅ вль҆нами мьчими въꙁвраштаа҅хѫ сꙙ въспꙙть
и҅ бѣдно и҅мъ бѣа҅ше
ѥ҅динъ же о҅тъ н҄ихъ корабь не могꙑ приближити сꙙ къ воѥводиноу корабью҄ о҅брати сꙙ на о҅нѫ странѫ
въꙁꙿпи же воѥ҅вода къ сѫштии҅мъ въ кораби глагол҄ꙙ
шъдъше на о҅нѫ странѫ въꙁиштате прѣдъ градомъ коѥ҅го савина и҅менемъ кръстиꙗ҅на сѫшта о҄умѫчена мѫками
и҅ рьцѣте ѥ҅моу
чьсо ради стави насъ влъшъствомъ твои҅мъ прити на о҅нѫ странѫ к тебѣ
о҄убоꙗ бо сꙙ мѫкꙑ
да тѣмъ не да намъ прѣи҅ти
сѫштии҅ же въ кораби шъдъше и҅ о҅брѣтъше ст꙯ааго савина рѣшꙙ ѥ҅моу та словеса
свꙙтꙑи҅ же о҅тъвѣштавъ рече и҅мъ
живъ г꙯ь б꙯ъ мои їс꙯ х꙯с ѥ҅гоже ради а҅ꙁъ се страждѫ
не и҅матъ прѣи҅ти на о҅нѫ странѫ доньжде прѣжде и҅сповѣстъ и҅мꙙ г꙯а моѥ҅го їс꙯.хс꙯а
ѥ҅рмиꙗ҅ же кꙿто вои҅нъ ѥ҅динъ о҅тъ стрѣгѫштии҅хъ ѥ҅го рече к н҄емоу
о҅тъвѣшта ст꙯ꙑи савиниї глагол҄ꙙ
ѥ҅гда напишетъ кн҄игꙑ и҅сповѣдаѧ бога моѥ҅го и҅ поуститъ къ мнѣ прѣдъ вь҆сѣми вами тъгда и҅ тъ проштенъ бѫдетъ въ градъ вь҆лѣсти
ѥ҅динъ б꙯ъ савиновъ їс꙯ х꙯с
сь҆ н҄имь҆ и҅нъ никтоже ѥ҅стъ
да ако въписа тако и҅ посъла къ ст꙯оуо҄умоу савиноу а҅биѥ҆ о҄утиши сꙙ
и҅ корабь҆ о҄устрь҆ми сꙙ на о҅нѫ странѫ
вълѣꙁъ же воѥ҅вода въ градъ и҅ сѣдъ на сѫдилишти повелѣ привести ст꙯аа҅го савиниꙗ
и҅ глагола кꙿ н҄емоу
тꙑ начꙙлъ ѥ҅си дѣло ненавидимоѥ о҅тъ богъ и҅ самодръжецъ и҅же стави насъ посрѣдѣ рѣкꙑ влъшь҆ствомъ свои҅мъ
ѥ҅лико бо можааше сътвори мь҆нѣ а҅кꙑ и҅ хотѣ
ѥ҅же о҄убо могѫ а҅ꙁъ тебѣ то сътворѫ
и҅ повелѣ свѣштꙙ въжегъше принесті и҅ страстьника распꙙти ѫ҅жи четꙑрь҆ми и҅ привꙙꙁати и по четꙑри колꙑ и подъпалити ѥ҅моу чрѣво и҅ ребра доньжде пльть҆ ѥ҅моу а҅кꙑ воскъ съжежена бꙑвъши растечетъ сꙙ
толико же ѥ҅мꙋ ꙁъла нанесъшоу ни ѥ҅дꙿного гласа и҅спꙋсти
нъ прѣбꙑ тръ҆пꙙ а҅кꙑ и҅номоу а҅ не самомоу страждѫштоу
҅А҅риꙗнъ воѥ҅вода рече
беꙁоумь҆лю рь҆ци ми что се хъште бꙑти ꙗ҅ко никакоже ничсоже чоуѥ҅ши тако мѫчимъ велми горцѣ
что сꙙ надѣѥ҅ши и҅ли на кого о҄упꙿваѥ҅ши глагол҄и ми
о҅тъвѣштавъ ст꙯ꙑи҆ савинъ рече
надеждѫ и҅мамъ къ богоу своѥ҅мꙋ їсоу хръстоу ꙗ҅ко моштенъ ѥ҅стъ о҅тъ мѫкъ твои҅хъ соуѥ҅тънꙑи҅хъ и҅ꙁбавити мене и҅ вѣчь҆ноуо҄умоу цѣсарь҆ствꙋ о҄уподобити мꙙ
воѥ҅вода рече
хоштеши о҄убо ꙁь҆лѣ о҄умрѣти
о҅тъвѣшта страстьникъ христовъ глагол҄ꙙ
а҅ште о҄умърѫ пакꙑ и҅мамъ ꙗ҅коже рѣхъ жиꙁнь҆ вѣчь҆нѫѭ҄
҅Ариꙗ҅нъ же воѥвода се слꙑшавъ вь҆ гнѣвѣ бꙑвъ къ вои҅номъ глагола
да о҄уже о҄убо о҅тъвѣтъ сътворити на н҄ь
и҅ се рекъ повелѣ ѥ҅го вь҆ рѣкѫ вь҆врѣшти и҅ въ беꙁдь҆нии҆ о҄умрѣти
пои҅мъше же ѥ҅го вои҅ни ведошꙙ надъ брѣгъ рѣкꙑ
и҅ въꙁъмъше камꙑ велии привꙙꙁашꙙ ѥ҅моу къ ногама вьврѣшти и тако вь҆ рѣкѫ по о҅тъвѣтоу воѥводиноу
ции҅ же о҄убо о҅тъ многꙑихъ братиꙗ принесошꙙ ѥ҅моу ꙗ҅дь҆ да ꙗ҅стъ
о҅нъ же рече
что себѣ троудꙑ творите вь҆ꙁлюбьѥ҅нии҆
а҅ꙁъ о҅тъсели не и҅мамъ въкоусити брашꙿна ꙁемнаа҅го нъ о҅жидаѭ҄ о҅ноѧ пиштꙙ вь҆коусити ѥ҅гоже о҅ко не видѣ ни о҄ухо слꙑша и҅ на срь҆дь҆це чловѣкоу не вьꙁиде
и҅ се ѥ҅моу рекшꙋ въведошꙙ ѥ҅го вои҅ни въ корабь҆ и҅ камень ѥ҅гоже бѣшꙙ привꙙꙁали къ ногама ѥ҅го
да а҅ко бꙑстъ посрѣдѣ рѣкꙑ пакꙑ въскрича къ стоѧ҅штии҅мъ и҅ ꙁьрꙙштимъ к н҄емоу народоу глагол҄а
вь҆ꙁь҆рите на мꙙ и҅ помните мꙙ
и҅ прѣмоудивъше о҄утрѣ третии҆ дьнь пришедъше и҅ странѫ сѣвера о҅тъ града о҅брꙙштете тѣла моѥ҅го и҅ꙁвръжена на соухо
и҅ сего камене и҅же и҅мамъ на ногоу хоштѫ вамꙿ да погребете съ мои҅мъ тѣломъ
и҅ се рекъ вь҆ꙁь҆рѣвъ на небо ст꙯ꙑи҆ бж꙯ии страстьникъ савинъ помоли сꙙ глагол҄ꙙ
Ги꙯ їс꙯оу.хрь҆сте слава тебѣ ꙗ҅ко сътвори съ мноѭ недостои҅нꙑи҅мъ свои҅мъ рабомъ
и҅ мноꙁи вѣровашꙙ кꙿ немоу
Слꙑшавъ же кнꙙꙁъ повелѣ привести и҆
пришь҆дъшоу же а҅леѯандроу глагола ѥ҅моу кꙿнꙙꙁъ
рьци ми тꙑ кто ѥ҅си ль҆стꙙи҆ многꙑѧ и҅ о҅тъвраштаѧ ѧ о҅тъ жрътвъ божъ҆скꙑи҆хъ и҅ о̑учꙙ ѧ и҅нои вѣрѣ
рьци о̑убо намъ кто сꙑ тако ль҆стиши народа
а҅леѯандръ глагола
крь҆стиꙗ҅нъ ѥ҅смъ и҅ санъ мои преꙁвутерь҆скꙑи҆
и҅мже саномъ кнꙙꙁоу вѣроѭ̑ о̑упвахъ христовꙑ надеждꙙ приѧ҅ти
а҅нꙿтонінъ глагола
и҅ кꙿто ѥ҅стъ х꙯с
а҅леѯандръ рече
съпасъ мира вь҆сего и҅ свѣтъ вѣроуѭ̑штиимъ вь҆ н҄ь
҅Антонинъ глагола
како можетъ съпасъ бꙑти тъ и҅же бꙑстъ распꙙтъ и҅ съмрьть приѧ҅
а҅леѯандръ глагола
то ѥ҅стъ чоудно кнꙙже ꙗ҅ко о̑умрѣ пль҆тиѭ да не тъчьѭ̑ сидв освѣтитъ нъ и҅ въ а҅дѣ о҅трѣшитъ болѣꙁни о̑умьръшиимꙿ
Антонинъ глагола
боуꙗ словеса глагол҄еши и҅ блꙙди многꙑ
како о̑убо не могꙑ помошти себѣ и҅нѣмъ можетъ помошти
҅Алеѯандръ рече
съмрьть҆ си вѣроуѭ̑штиимъ к н҄емоу жиꙁнь҆ и҅ неть҆лѣниѥ на небесехъ подаѥ҅тъ
҅Анꙿтонинъ глагола
о̑умль҆кни о̑убо блꙙдꙑ и҅ пожь҆ри богомъ
а҅леѯандръ рече
а҅ꙁъ глагол҄ꙙ се не блꙙдѫ
а҅ште ли то тебе послоушаѭ̑ то не тъчь҆ѭ̑ блꙙдь҆ ѥ҅смъ нъ и҅ ѫ҅родъ
ѫ҅родоуѭ̑тъ бо словеса твоꙗ
Антонинъ рече
тако ми богꙑ
а҅ште послоушавъ пожьреши богомъ то и҅ владꙑка и҅мѣнию̑ многоу
а҅ште ли не послоушаѥ҅ши лютами мѫками погоубь҆ѭ̑ тꙙ
҅Алеѯандръ глагола
не ль҆сти сꙙ кнꙙꙁоу ꙗ҅ко послоушаѭ̑ твоѥ҅го ласканиꙗ да погрѣшѫ хрисостово прішествиѥ
тъ бо ѥ҅стъ богъ живъ
а҅нтонинъ глагола
а҅ште не пожь҆реши то мѫчима тꙙ покажѫ вь҆сѣмъ
а҅леѯандръ рече
лютами мѫками о̑умърѫ о҅тъ хрістоса а҅ште тебе послоушавъ пожьрѫ бѣсомъ нечистꙑи҅мъ
Антонинъ глагола
съвлъкъше и соуровами жилами биꙗ҅те и по чрѣвоу
биѥ҅моу же ѥ҅моу и҅ не вѣштаѭ̑штꙋ ничꙿсоже Глагола ѥ҅моу кнꙙꙁъ
послоушаи҆ мене а҅леѯандре и҅ пожь҆ри богомꙿ
҅Алеѯандръ рече
ничꙿтоже сѫтъ мѫкꙑ твоѧ томителю
и҅ не пожь҆рѫ
рѣхъ ті о̑убо ꙗ҅ко крь҆стиꙗнъ ѥ҅смъ и҅ ѥ҅стъ богъ на небесехъ помагаѧ҅и҅ ми
҅Антонинъ глагола
не рѣхъ ли ти ꙗ҅ко
о҅стани сꙙ блꙙдии҅ тѣхъ и҅ пристѫпивъ пожь҆ри да бѫдетъ цр꙯ѣ вол҄ꙗ
Алеѯандръ глагола
а҅ꙁъ жрътвѫ цр꙯ю вѣчь҆ноуо̑умоу приношѫ сътворивъшоуо̑у небо и҅ ꙁемь҆ѭ̑ и҅ море и҅ вьса ꙗ҅же вь҆ н҄ихъ
Антонинъ рече
не мь҆нꙙтъ ли ти сꙙ боꙁи бо ти и҅мꙿже самодръжецъ цр꙯ъ жрътвꙑ творитъ
҅Алеѯанꙿдръ рече
чоудо велико о҅бъдръжитъ мꙙ кнꙙже да некъли и҅ тебе самого видимъ покаѭ̑шта сꙙ о҅тъ прѣль҆сті коумиръскꙑѧ и҅ о҅браштаѭ̑шта сꙙ къ и҅стинѣ
҅Анꙿтонинъ глагола
бѣшенъ ли ѥ҅си а҅леѯандре
҅Алеѯандръ рече
а҅ꙁъ не бѣшѫ сꙙ нъ боѭ̑ сꙙ бога и҅ того сн꙯а и҅соуса христоса и҅мѫштааго власть вь дьнь҆ сѫдънꙑи доушеѭ̑ и҅ тѣломъ
҅Антонинъ глагола
въꙁгнѣтите о҅гн҄ь и҅ раждь҆ꙁѣте сковрадѫ
да въвръженъ бѫдетъ вь҆ н҄ѫ да тѣмъ бѫдѫтъ вль҆шъбꙑ ѥ҅го побѣжденꙑ
вь҆ꙁгнѣштеноу же бꙑвъшоу о҅гн҄оу раждегошꙙ сковрадѫ ꙗ҅коже бꙑти ѥ҅и҆ подобь҆нѣ о҅гню
Глагола же ѥ҅моу анꙿтонинъ
҅Алеѯандре пожь҆ри даже не бѫдеши въ сковрадѣ и҅ ничꙿтоже ти о̑успѣѥ҅тъ ѥ҅гоже тꙑ чь҆теши христоса
҅Алеѯандръ рече
не тꙑ о̑убо о҅ себѣ се глагол҄еши нъ о҅тꙿцемъ свои҅мъ сотонѫ поваждаѥ҅мъ ѥ҅гоже достои҅нъствомъ мѫдрости и҅спль҆н҄енъ ѥ҅си
҅Анꙿтонинъ рече
да въвръженъ бѫдетъ въ сковрадѫ да виждѫ чꙿто ѥ҅моу о̑успѣѥ҅тъ распꙙтꙑи҆ и҅ о̑умъръи҆
радоуѧ же сꙙ а҅леѯандръ въскочи въ сковрадѫ
ѥ҅дінъ же вь҆ниде а҅ бꙑстъ видѣти въ сковрадѣ самого третиꙗ
въшедъшоу же ѥ҅моу въ сковрадѫ приде съ небесе роса
и҅ бꙑстъ сковрада ꙗ҅ко не видѣвши о҅гн҄ѣ
бѣа҅ше а҅леѯандръ хвалꙙ бога и҅ глагол҄ꙙ
цѣсароуѧи вь҆ вѣкꙑ богъ сѣдꙙи҆ на херовимѣ ѥ҅гоже хвалꙙтъ а҅гг҄ели и҅ а҅рꙿхагг҄ели благословь҆ѭ̑ тꙙ а҅ꙁъ грѣшънъи҆ а҅леѯандръ
ꙗ҅ко сътвори чоудеса о҅ рабѣ своѥ҅мъ дании҅лѣ ꙁагради о̑уста львови и҅ съкроуши вь҆сѫ противънꙑи҅хъ силѫ и҅ раба своѥ҅го вѣнь҆чавъ и҅ нꙑнꙗ о̑услꙑши мене боже
и҅ покажи недостои҅ноуо̑умоу семоу твои҅хъ благꙑн҄ь а҅нꙿтониноу ꙗ҅ко надеждꙙ ѥ҅го бѣсꙑ съплетенꙑ сѫтъ ѧ҅же несъврь҆шенꙑ сѫштꙙ несъвръшенꙑ творꙙтъ надѣѭ̑штꙙѧ сꙙ на н҄ꙙ
҅Антонинъ рече
рѣхъ ти а҅леѯандре ꙗ҅ко
бѣсъ и҅маши
и҅ тѣмъ о̑упꙿваѧ не стꙑдиши сꙙ
҅Алеѯандръ рече
не раꙁоумѣѥ҅ши ли нераꙁоумь҆не ꙗ҅ко бѣсъ николиже не мѫчитъ сꙙ тацѣми мѫками нъ жрътвъ и҅ скваръ трѣбоуѥтъ непоспѣшънъ жрътвъ ѧ҅же погрѫжаѭ̑тъ чловѣкꙑ въ погꙑбѣл҄ь
҅Антонинъ рече
въкопавъше четꙑри дрѣвеса и҅ протꙙгъше по дрѣвесемъ привꙙжате и твръдо да протꙙжемъ дрѣвесꙑ съкроушитъ сꙙ
и҅ пожь҆ретъ и҅ли о҅бличаѥ҅мъ о̑умретъ ꙁь҆лѣ
҅Алеѯандръ мѫчимъ глагола
ничꙿтоже сѫтъ хꙑтрости твоѧ
и҅ пришедъ а҅леѯандръ протꙙженъ бꙑстъ на дрѣвесехъ
добл҄ии҅ же мѫченикъ христовъ таковѫѭ̑ мѫкѫ трь҆пѣѣ҅ше видꙙ вь҆сꙙ о̑удꙑ протꙙженꙑ и҅ вь҆сꙙ кости своѧ съкрꙋшаѥ҅мꙑ
вельмѫдроуѧ҅ же а҅леѯандрь҆ рече
тꙑ ѥ҅си богъ крь҆стиꙗ҅нескъ приходивꙑи҆ къ ст꙯ꙑи҅мъ въгодивъшии҅мъ тебѣ
приди и҅ къ мь҆нѣ грѣшноумоу
и҅ покажи ꙗ҅ко и҅мꙙ твоѥ велико ѥ҅стъ и҅ боѧ҅штии҅хъ сꙙ тебе
и҅ се ѥ҅моу рекъшоу и҅ꙁмѣни сꙙ лице ѥ҅моу и҅ бꙑстъ а҅кꙑ пламꙑ
и҅ пристѫпи к н҄емоу о҅тъ слоужꙙштии҅хъ прѣдъ кнꙙꙁемъ
и҅ гл꙯а ѥ҅моу
вь҆сѣмь҆ а҅вѣ ѥ҅стъ а҅леѯандре ꙗ҅ко влъшъбами о҅долѣваѥ҅ши
бѣа҅ше бо ти лице блѣдо видимо
҅Алеѯандръ рече
добрѣ рече блѣдо немошти раді пльть҆скꙑѧ
вь҆сѣкъ бо въ болѣꙁни сꙑ тѣлесь҆нѣи блѣдѣѥ ꙁѣло
свѣтло же ѥ҅же нꙑнꙗ видѣ трьпѣниꙗ ради и҅ промꙑшл҄ениꙗ божиꙗ
вь҆сѣкъ бо сътрь҆пѣвꙑи съпасаѥ҅тъ сꙙ вь҆ вѣкꙑ
слоуга рече
да тръпѣниꙗ҅ ли ради и҅ꙁмѣноуѥ҅тъ сꙙ лице твоѥ
Алеѯандръ рече
е҅и҆
навꙑкни о̑убо и҅ тꙑ о҅ чловѣче
въсѣкꙿ кръстиꙗ҅нъ и҅штꙙи҆ надеждꙙ къ богꙋ о̑удобь҆ о҅брꙙштетъ
тѣлесъноѥ҅ бо богатъство съ троудомъ и҅ болѣꙁниѭ̑ великоѭ̑ о҅брѣтаѥ҅тъ сꙙ и҅мꙿже въ погꙑбѣль҆ дш꙯ꙙ не въꙁдръжꙙштꙙѧ сꙙ и҅дѫтъ
и҅ мноꙁи тоу нꙑн҄ѣ и҅штѫштии того
а҅ ѥ҅же къ богоу богатъство скоро ѥ҅стъ и҅ благодарь҆ствь҆но
о̑удобь҆ о҅брѣтаѥ҅мо не ꙁлата ни сь҆ребра нъ хоудоѭ̑ мѣдиѭ̑ небесъскоѥ цѣсарь҆ство прио҅брѣсти
Слꙑшавъ же се слоуга глагола
настави мꙙ мол҄ѭ ти сꙙ да некъли и҅ а҅ꙁъ въꙁмогѫ причꙙстьникъ бꙑти вь вѣкꙑ вѣкъ
҅Алеѯанꙿдръ рече
Слоуга глагола
боже помагаѧ҅и҆ рабоу своѥ҅моу а҅леѯанꙿдроу помоꙁи и҅ мнѣ грѣшноуо̑умоу
о҅тъвръгни мꙙ о҅тъ скварꙑ гнꙋсънꙑѧ и҅ о҅тъ лъжеи҅менитꙑи҅хъ богъ и҅ о҅тъ прѣль҆сти и҅хъ и҅ о҅тъ гнѣва непрѣподобь҆нааго и҅ вь҆сѣкоѧ ꙁь҆ли прио҅брѣтел҄ьника а҅нꙿтонина
и҅ причти мꙙ съ рабомъ свои҅мъ а҅леѯанꙿдромъ
и҅ рече а҅леѯандръ
бѫди боже волꙗ твоꙗ о҅ молитвѣ раба своѥ҅го
о̑услꙑша же молитвꙑ ѥ҅го кнꙙꙁъ ꙗ҅ко въꙁглашааше къ богоу
и҅ раꙁгнѣвавъ сꙙ погоуби и глагол҄ꙙ
съприи҅мьникъ бѫди надълежꙙштии съмрь҆ти а҅леѯанꙿдровѣ
и҅ съконь҆чаи҆ въ и҅сповѣдании мѫчениꙗ
повелѣ же и҅ добл҄ѣꙿго а҅леѯандра повѣсивъше стръгати
строужемоу же ѥ҅моу въꙁꙿпи глагол҄ꙙ
кръстиꙗ҅нъ ѥ҅смъ
повелѣ же паче дърати и
ꙗ҅коже строужемъ бѣа҅ше о҅браꙁъ кръ҆стънꙑи҆ въ о̑умѣ своѥ҅мъ сътворивъ въꙁдвигъ о҅чи свои҆ на небо глагола
благословь҆ѥ҅нъ ѥ҅си г꙯и б꙯е о҅тецъ нашихъ и҅же раба своѥ҅го а҅леѯандра добь҆ѥ҅сть҆нѣи҅шии҅ми троудꙑ крѣпꙿка на твоѥ о̑увѣдѣниѥ
Слꙑшꙙ же то кнꙙꙁъ повелѣ пакꙑ дърати и и҅ поливаті и о҅цꙿтомъ съ солиѭ̑ растворивъше и҅ соукномъ въстирати ранꙑ ѥ҅го да некъли въꙁможетъ приноудити и мѫкамі тѣми пожръти
о҅нъ же пакꙑ гласомъ великомъ глагола
не срамь҆ꙗѥ҅ши ли сꙙ ѡ̑ мѫчителю о҅ сътворенꙑи҅хъ тобоѭ̑ ꙁь҆лии҆ и҅ о҅ въгаждании бѣсовьстѣмъ
а҅ште бо не бꙑ бꙑло хꙑтрости чловѣчь҆скꙑ то не бꙑ и҅мѣлъ богъ
тꙑ же не чоувъствоуѧ и҅ подобиѥ и҅хъ и҅мꙑ слѣпъ сꙑ и҅ къ слѣпомъ прилежꙙ слѣпꙑ надеждꙙ и҅маши
ѥ҅гоже бо прѣді малꙑ видѣа҅ше млатꙑ ковома и҅ брадъвиѭ̑ тешема то того нꙑнꙗ поставилъ ѥ҅си и҅ бога и҆ наричеши
не повинѫ сꙙ о̑убо тебѣ
ни и҅скрачила твоꙗ ни мѫкꙑ твоѧ о̑устрашꙙтъ мене
и҅мамъ бо вьсѣхъ вѣкъ цѣсара бога ꙁастѫпаѭ̑шта мꙙ
и҅ се ѥ҅моу глагол҄ѫштоу сь҆нидошꙙ ранꙑ дъраниꙗ ѥ҅го ꙗ҅коже вь҆сеи҆ пль҆ти ѥ҅го о҅бнажити сꙙ
и҅ вь҆си прѣстоѧ҅штии҆ о̑ужась҆ни бꙑвъше глаголаахѫ
како сии тръпитъ
не послоушаѭ̑штоу же ст꙯оуо̑умоу а҅леѯандроу оувѣштаниꙗ кнꙙжа ни ноуждꙙ ни ранъ ни гнѣва принк҄іѱъ кнꙙꙁъ рече
прѣстани а҅леѯанꙿдре о҅тъ блꙙди и҅ послоушаи и҅ пожь҆ри богомъ
и҅ цѣсару дроугъ бѫдеши
о҅нъ же о҅тъвѣшта ѥ҅моу
бѣа҅ше бо срь҆дь҆це ѥ҅моу къ богоу
тѫтьнъ же гласа слꙑшааше сꙙ о҅ деснѫѭ и҅ о҅ лѣвѫѭ̑ глаголꙙ
мѫжаи҅ сꙙ и҅ крѣпи сꙙ а҅леѯандре о҅ и҅мени моѥ҅мъ
о҅тъ вьсѣхъ бо мѫкъ и҅ꙁбавь҆ѭ̑ тꙙ и҅ о҅тъ рѫкоу кнꙙжоу
гласа же слꙑшима о̑ужасаахѫ сꙙ вь҆си глагол҄ѫште
о҅тъкѫдоу гласъ сии҆
делматии҅ же принк҄іѱъ пристрашенъ бꙑвъ тъкнѫ а҅леѯандра глагол҄ꙙ
что ѥ҅стъ гласъ сии пришедꙑи҆ кꙿ тебѣ
тъгда пакꙑ а҅леѯандръ благодѣтиѭ̑ бж꙯иѭ о҅браꙁъ кръстънꙑи҆ сътворивъ о҅тъ чела начꙙ и҅ прѣкръсти вь҆се тѣло своѥ҆ глагол҄ꙙ
г꙯и вь҆седръжителю благословь҆ѥ҅нъ ѥ҅си и҅ и҅мꙙ твоѥ҆ да прославитъ сꙙ и҅же дь҆н҄ешьн҄иї дьнь҆ вь вѣкꙑ радости рабоу своѥ҅моу даръствовавꙑи
и҅ и҅спльни дш꙯ѫ раба своѥ҅го твоѥ҅ѧ благостꙑн҄ꙙ
и҅ покажи беꙁаконьноуо̑умоу и҅ беꙁбожь҆ноуо̑умоу а҅нꙿтониноу и҅ делꙿматию̑ ꙗ҅ко тꙑ ѥ҅си богъ крь҆стиꙗ҅ньскъ и҅ надѣѭ̑штии҅мъ сꙙ на тꙙ мъꙁдоо҅тъдавь҆цъ ѥ҅си
тъгда пакꙑ глагола а҅нꙿтонинъ
а҅леѯандре пожьри богомъ
Алеѯандръ глагола
҅Антонинъ рече
доколѣ хоулиши и҅ вол҄ꙙ цр꙯ꙙ не твориши и҅ и҅цѣлѣвъ сꙙ самъ о҅тъ вьсѣкоѧ ранꙑ съблюдеши
доброродь҆нъ сꙑ не поо̑убожаи҅ сꙙ самъ
҅Алеѯандръ рече
чоуждѫ сꙙ како ѫ҅родиши сꙙ глагол҄ꙙ богꙑ
како о̑убо могѫтъ сии боꙁи бꙑти ни видꙙште ни о҅сꙙꙁаѭ̑ште ни о҅бѫхаѭ̑ште
и҅ къ тѣмъ пригваждаѥ҅ши сꙙ о҅ставивъ живаа҅го и҅ їстинънааго б꙯а и҅ томоу ѥ҅дночꙙдааго о҅трока їс꙯ъ х꙯а сѫштааго и҅ прѣждесѫштаа҅го прѣжде вѣкъ
и҅ надѣѥ҅ши сꙙ на капишта и҅ на бѣсꙑ нечистꙑѧ
твори о̑убо ѥже хоштеши
рѣхъ бо ти ꙗ҅ко
крьстиꙗ҅нъ ѥ҅смъ
и҅ мѫкꙑ твоѧ не прикасаѭ̑тъ сꙙ мене
҅Анꙿтонинъ рече слоугамъ свои҅мъ
въꙁгнѣтивъше о҅гн҄ь и҅ сьнъмъше и съ дрѣва въврьꙁѣте и҆ въ о҅гн҄ь да погоубитꙑ и о҅гн҄ь
и҅ распрашиста пламꙑ
ставъ же а҅леѯандръ посрѣдоу пештьницꙙ рече
и҅ лоучꙙ пламенънънꙑѧ ѧ҅же въшествиꙗ твои҅хъ вои҅нъ не сътрь҆пѣвъшꙙ страшнааго и҅ трепетънааго повелѣниꙗ твоѥ҅го о̑увꙙнѫшꙙ о҅ мьнѣ
о҅пал҄ѣѭ̑тъ же беꙁаконь҆нааго и҅ нечь҆стивааго раꙁоумъ
въꙁьꙗ҅ривъ же сꙙ кь҆нꙙꙁъ повелѣ и҅ꙁвести и
и҅ глагола ѥ҅моу
пожри богомъ да поштꙙждѫ тꙙ и҅ къ цѣсару съ многоѭ славоѭ̑ пось҆л҄ѫ тꙙ
҅Алеѯандръ рече
пожрь҆ти ми велиши и҅ о҅ставити и҅стинѫ да дроугъ бѫдѫ подобь҆нострасть҆нь҆ноу чловѣкоу и҅ врагъ бѫдѫ сътворивъшоуо̑умоу мꙙ богоу и҅ въ бесть҆лѣнꙑи҅хъ мѣсто тьлѣниѥ҅ прио҅брꙙштѫ
҅Антонинъ глагола
добрѣ
а҅леѯандръ рече
ѥ҅дꙿноѭ̑҅ и҅ двашди и҅ многашꙿди рекохъ ти ꙗ҅ко не боѭ̑ сꙙ мѫкъ твои҅хъ хс꙯а ради
не прикасаѭ̑тъ бо сꙙ мене
а҅ште бо бꙑхъ не вѣдѣлъ ѥ҅же глагол҄ѫтъ
не и҅скоусиши г꙯а бога своѥ҅го
о҅бѣштавъ сꙙ о̑убо богоу како могѫ въꙁвратити сꙙ на ѫ҅родивѫѭ̑ и҅ неполь҆ꙁьнѫѭ̑ вѣрѫ бѣсовъскѫѭ̑ рекшоу господоу подобъномъ бꙑти глоухꙑимъ и҅ неподвижимꙑимъ вѣроуѭ̑штии҅.мъ вь҆ н҄ꙙ
а҅ꙁъ же ти пакꙑ глаголѫ
примꙑшл҄ѣи ѡ̑ томителю мѫкꙑ ѧ҅же и҅маши вꙙштьшꙙ да понѣ тако о̑увѣси ꙗко немоштьни сѫтъ не тъчь҆ѭ̑ же мь҆нѣ ѥ҅дꙿномоу нъ и҅ вь҆сѣмъ и҅же и҅мене ѥ҅го ради троуждаѭ̑тъ сꙙ
҅Антонинъ глагола
нꙑнꙗ о̑увѣдѣхъ ꙗ҅ко тꙑ влъшъствомъ кръмиши сꙙ и҅ бѣсованиѥ҅мъ многомъ
та словеса о҅бличаѭ̑тъ тꙙ ꙗ҅ко не хс꙯а ради ѥ҅гоже гл꙯еши страждеші нъ дѣи҅ствьнъ сꙑ влъшъбꙑ прѣлиштаѥши вь҆сꙙ
҅Алеѯандръ глагола
тебѣ бѫди скврьньниче тацѣхъ дѣлъ и҅сплънивъшоу сꙙ страрѣи҅шинъствовати съ о҅тꙿце.мъ
҅Анꙿтонинъ рече
да веденъ бѫдетъ на поꙁориште къ ꙁвѣремъ
и҅ а҅ко тъчъѭ̑ вь҆ниде сѣдъшоу кнꙙꙁоу прѣкръсти сꙙ и҅ вьꙁдвиже о҅чи свои на небо и гласомъ великомъ глагола
твори въскорѣ непрѣподобь҆не и҅ вь҆сѣхъ нечь҆стиве а҅нꙿтонине томителю вол҄ѫ о҅тьца своѥ҅го сотонꙑ
и҅ то ѥ҅мꙋ рекꙿшоу о҅твръꙁошꙙ о҅градѫ ꙁвѣринънѫѭ̑
и҅ и҅ꙁиде рикаѧ҆ левъ
и҅ а҅кꙑ о҅ть҆ць҆ любовънꙑи҆ приѥ҅млетъ чꙙдо своѥ҆ тако притекъ ль҆въ скочи на праведьника
и҅ подъ паꙁоухама ѥ҅го положи ноꙁѣ свои
и҅ лиꙁаа҅ше потъ праведь҆ника
и҅ вь҆ꙁирааше на н҄ь просꙙ божиꙗ строꙗ да некли раꙁоумѣѭ̑тъ народи
тако стен҄ѫштоу ль҆воу о҅твори ꙁвѣрокръмь҆никъ пакꙑ и҅ и҅ꙁиде и҅нъ львъ
припаде къ ногама ст꙯ааго вьꙁираѧ на лице ѥ҅моу
и҅ꙁидошꙙ же
хъ молити ꙗ и҅ꙁвести мꙙ и҅ꙁ бѣдꙑ тоѧ҆ да бꙑхъ покаꙗ҅лъ сꙙ къ богоу
о҅на же о҅тъвѣштаста глагол҄ѫшта
беꙁдобь молиши сꙙ
никтоже бо о҅тꙿ сьде пришедъшии҅хъ и҅сходитъ и҅ли о҅тъпоуштаѥ҅тъ сꙙ дожи и до въскръсениꙗ
прѣбꙑваѭ҄штоу же ми и҅ молꙙштоу сꙙ и҅ покаати сꙙ велꙿми о҅бѣштаваѭ҄штоу глагола ѥ҅динъ ѥ҅ю҄ къ дроугоуо҄умоу
порѫчаѥ҅ши ли сꙙ ꙁа н҄ь ꙗ҅ко о҅тъ вь҆сего срь҆дьца покаѥ҅тъ сꙙ къ богоу
о҅тъвѣштавъ дроугꙑи а҅гг҄елъ глагола
порѫчаѭ҄ сꙙ
и҅ а҅кꙑ видѣхъ ꙗ҅ко подастъ ѥ҅моу десницѫ порѫчь҆никъ
и҅ тъгда видѣвъша вь҆ꙁведоста мꙙ на ꙁемл҄ѫ въ гробъ мои и҆ къ тѣлоу моѥ҅моу
и҅ глаголаста ми
вь҆ниди о҅тън҄ѫдоуже о҅тълѫчи сꙙ
и҅ видѣхъ своѥ ѥ҅стъство а҅кꙑ бисъръ бль҆штꙙштъ сꙙ мрътвоѥ҅ же тѣлесъноѥ видѣниѥ а҅кꙑ тинавъ калъ смрь҆дꙙшть чрънъ
и҅ гноушахъ сꙙ вь҆нити вь҆ н҄е
глаголаста же къ мнѣ
не мошть҆но ти ѥ҅стъ покаати сꙙ а҅ште не тѣломъ и҅мꙿже съгрѣши
и҅ молꙙштоу ми пакꙑ да бꙑхъ не въшелъ вь҆ тѣло тъгда пакꙑ глаголаста ми
вь҆ниди вь҆ тѣло своѥ҆
а҅ште то ведевѣ тꙙ о҅тън҄ѫдоу тꙙ вь҆ꙁведоховѣ
да о҄убо вь҆ниди да и и҅нѣмъ на о҄успѣхъ бѫдеши о҅ н҄ихъже съгрѣшилъ ѥ҅си и҅ приѧ
тъгда о҄убо видѣхъ сꙙ ꙗ҅ко вь҆нидохъ о҄устꙑ мои҅ми
и҅ а҅биѥ начꙙхъ ꙁъвати и҅ глаголати
милоуи҅те мꙙ
милоуи҅те мꙙ
таче и҅ꙁведосте мꙙ
тъгда глагола ѥ҅моу великꙑи ѳаласии҆
въкоуси брашьна
и҅ не рачааше нъ тъчь҆ѭ҄ о҅тъ мѣста до мѣста въ црь҆кви падаѧ на лици своѥ҅мъ и҅сповѣдааше сꙙ бо꙯у съ стенаниїмъ и҅ съ слъꙁами глагол҄ꙙ
горе съгрѣшаѭ҄штии҅мъ и҅ мѫцѣ жъдѫштии҅хъ
горе не каѭ҄штии҅мъ сꙙ донь҆деже и҅мѫтъ врѣмꙙ
горе о҅скврьнꙗѭ҄штии҅мъ своѥ тѣло
сътворивъ же четꙑри десꙙти дьнии о҅тиде чистъ къ господоу проо҄увѣдѣвъ прѣжде трии дь҆нии съконьчаниѥ своѥ
ходивъшии҆ же и҅ видѣвъшии҆ достои҅новѣрь҆нии҆ о҅ть҆ци ти съповѣдашꙙ намъ о҄успѣха ради
богоу же подобаатъ слава дръжава и҅ покланꙗниѥ съ беꙁначꙙльнꙑи҆мъ о҅ть҆цемъ и҅ съ сꙑномъ и҅ животворꙙштиимъ дх꙯омъ нꙑн҄ѣ и҅ присно и҅ вь҆ вѣкꙑ вѣкомъ
Аминꙿ
Повѣдааше же ст҃ꙑи божии иераѯ и кронии и ини мнози отъ братиѧ о н҄ихъже хъштѫ глаголати ꙗко паулъ нѣкꙿто пол҄ьскꙑи ратаи издрꙙдь безълобенъ и простъ житиѥмъ съ красьноѭ женоѭ съпрꙙже сꙙ зълонравънѫ разоума ꙗже отаи ѥго съгрѣшааше
на дльзѣ врѣмени же съ села напрасно въшедъ въ домъ свои обрѣте ꙗ зъло творꙙшта промꙑслоу на пользьноѥ оуправьꙗѭштоу паула
и видѣвъ ѭ съ обꙑчьнѫѭ ѥѧ хотиѭ вьсмиꙗвь сꙙ вьзьпи к н҄има глагол҄ꙙ
добрѣ добрѣ тако ми їсоуса
небрѣгѫ о томъ
азъ оуже к томоу не виждѫ ѥѧ
иди
имѣи ѭ и дѣти ѥѧ
азъ бо идѫ и бѫдѫ чрьноризецъ
и ни къ комоу же ничьсоже рекъ иде вь поустꙑн҄ѫ къ блаженоуоумоу антонию и тлъкнѫ въ двьри
и ишедъ же свꙙтꙑи антонии въпраша и чьто хъште
глагола паулъ
чръноризецъ хоштѫ бꙑⷮ
отъвѣшта ѥмоу антонии
шесть десꙙтъ лѣтъ сꙑ и старъ оуже сꙑ сьде чрьнецъ не можеши бꙑти
нъ паче иди вь вьсь и дѣлаѧ живи благодарьствꙙ бога
не можеши бо тꙑ сътръпѣти скрьбии поустꙑн҄ьскꙑхꙿ
отъвѣштавъ старьцъ рече
ѥже аште мꙙ наоучиши то то сътворѫ
рече ѥмꙋ антонии
рѣхъ ти ꙗко старъ ѥси и не можеши чрьнецъ бꙑти
иди
аште хоштеши чрьнецъ бꙑти вьлѣзи вь обьштии манастꙑрь иждеже вꙙште братиѧ ѥстъ иже могѫтъ тебѣ и болѣзнемъ твоимъ послоужити
азъ бо ѥдинъ сѣждѫ сьде пꙙтꙑи дьнь не въкоушаѧ брашно и тоже поскѫдоу
сими оубо глаголꙑ отъганꙗше паула
и акⷪ не рачи послоушати ѥго затворивꙿ двьри антонии того ради не вьниде до трии дьнии ни заходоу себѣ
старьцъ же прѣбꙑвааше не отъходꙙ
въ четврьтъи дьнь потрѣбънаꙗ ноужда ѥмоу бꙑстъ и отвръзъ изиде и видѣвъ пакꙑ павъла глагола ѥмоу
отиди отъсѫдоу старьче
почто мꙙ ноудиши
не можеши сьде прѣбꙑти
глагола ѥмоу паулъ
нѣстъ ми льзѣ инамо ити развѣ сьде
вьзьрѣвъ же антонии и видѣвъ ꙗко не носитъ ничсоже на кръмѫ ни хлѣба ни водꙑ ни иного ничсоже и четврътꙑи дьнь иматъ тръпꙙ без брашъна помꙑсли
еда како отъпадетъ и оумьретъ не обꙑкъ алчъбꙑ и врѣдитъ ми доушѫ
вьведе и кь себѣ
извѣстивъ же си зѣло о н҄емъ о вьсемъ блаженꙑи и великꙑи антониї ꙗко съвръшена ѥстъ зѣло доуша ѥго христовъ же рабъ зѣло простъ сꙑ нѣ-колицѣхъ по мѣсꙙцихъ христовоѭ благодѣтиѭ сьдѣиствоуѭштоу ѥмоу и блаженоуоумоу антонию сътвори ѥмоу хꙑзинѫ особь да искоусъ прииметъ бѣсовъскъ
живъ же ѥдинъ о себѣ паулъ прѣпростꙑи лѣто ѥдино и благодѣти съподоби сꙙ о бѣсѣхъ и болѣзнехъ вьсѣцѣхъ оуправивъ до коньца въздръжаньнѫнѫѭ благодѣть
въ ѥдинъ оубо отъ дьнии зѣло лютѣ бѣсꙙштъ сꙙ юноша приведенъ бꙑстъ къ блаженоуоумоу антонию
възьрѣвъ же великꙑи антонии на юношѫ глагола водѧштиимъ и
нѣстъ се моѥ дѣло
о семъ бо чиноу бѣсовьстѣѣмь начѧльнѣѣмь нѣсмъ сꙙ ѥште съподобилъ благодѣти нъ сии даръ паула ѥстъ прѣпростааго
шъдъ же великꙑи антонии къ искоусъноуоумоу паулоу ведꙑ и тꙑ и глагола ѥмоу
отьче пауле иждени бѣсъ сии отъ чловѣка сего да цѣлъ идетъ въ свои домъ и да прославитъ бога
глагола ѥмоу паулъ
а тꙑ что
рече ѥмꙋ антонии
нѣсмъ празденъ азъ
ино дѣло имамъ
и оставивъ тоу отрока великꙑи антонии и въз’врати сꙙ въ своѭ хꙑзинѫ
въставъ же безлобьнꙑи старьць и помоливъ сꙙ и призвавъ бѣсꙙштааго сꙙ глагола
рече отьцъ антониї
изиди изъ чловѣка
бѣсъ же съ хоулоѭ въпиꙗше глагол҄ꙙ
не изідѫ зълꙑи старче лѫкавꙑи
възьмъ же милотиѭ своѭ биꙗше и по хръбътоу глагол҄ꙙ
изиди
рече отьць антонии
бѣсъ же хоулꙑ вѣштааше на антониꙗ и на павъла глагол҄ꙙ бол҄ьшьми
гладиваꙗ сиꙗ ненасꙑштенаꙗ ꙗже николиже своимъ нѣста сꙑта кѫѭ обьштинѫ имата съ мноѭ
что нꙑ мѫчита
глагола павьлъ
излѣзеши ли или идѫ къ хрістосоу и горе тебѣ иматъ сътворити
похоули же и христоса сверѣпꙑи тъ бѣсъ вьпиѧ
не изидѫ
разгнѣвавъ же сꙙ павьлъ на бѣсъ и ишедъ изъ хꙑзинꙑ своѥѧ въ прѣпладьньѥ
егупꙿтьстии зноѥве оубо ничимъже сѫтъ хоуждъши вавулоньскꙑѧ оноѧ пештьницꙙ
ставъ оубо на камени свꙙтꙑи старьцъ на знои молꙗше сꙙ богоу глагол҄ꙙ сице
тꙑ видиши їс҃ хс҃е распꙙтꙑи при пѫнтьстѣмъ пилатѣ ꙗко не имамъ сьлѣсти съ камене сего ни имамъ ꙗсти ни пити доньдеже оумърѫ аште мене не оуслꙑши и ижденеши бѣса сего отъ чловѣка сего и свободь сего сътвориши отъ доуха сего нечистааго
ѥште же глагол҄ѫштоу прѣпростоуоумоу и сьмѣреноуоумоу паулоу їсоусовоу прѣжде съконьчаниꙗ молитвꙑ вьзьпи гласомъ бѣсъ
идѫ идѫ и исхождѫ
ноуждею и мѫкоѭ женомъ ѥсмъ
отъхождѫ отъ чловѣка
оуже к’ томоу не приближѫ сꙙ къ сьмѣреноуоумоу и прѣпростоуоумоу паулоу
женетъ бо мꙙ и не вѣдѣ камо идѫ
и абиѥ изиде бѣсъ и прѣложи сꙙ въ змии великъ ꙗко седмь десꙙтъ лакътъ
и иде пльзꙙ къ чръмъноуоумоу мороу да съконьчаѥтъ сѧ реченоѥ ст҃ꙑимъ доухомъ
на кого вьзьрѫ нъ на кротъкааго и мльчаливааго и сьмѣренааго срьдьцемъ и трепештѫштааго моих’ словесъ
си сѫтъ чоудеса сьмѣренаго и прѣпростааго паула и ина вꙙштьша и бол҄ьша сихъ
сии нарече сꙙ прѣпростꙑи вьсеѭ братиѭ ѥгоже молитвами причꙙстьници бѫдѣмъ цѣсарьства небесъскааго
нꙑн҄ѣ и присно и вь вѣкꙑ вѣкомъ
аміⷩ
мѣсꙙца марта к꙯
мѫка свꙙтꙑихъ терентиꙗ африкана и помпиꙗ
Цѣсарьствоуѭ҄҄҄штоу дек҄ию҄ римь҆стѣи власти и҅ хотꙙштоу вь҆сꙙ на своѭ҄ вѣрѫ привлѣшти о҅ть҆ца бо и҅мѣ диꙗ҅вола посъла по вь҆семоу цѣсарьствоу своѥмоу ꙗ҅коже вь҆сꙙ нарицаѭ҄штꙙѧ҅ имꙙ хрисостово привлѣшти на скврънноꙗ҅дениѥ
а҅ште ли да котори сѫпротивꙙтъ сꙙ о҅ томъ то да предаѭ҄тъ сꙙ сѫдоу
посъла же въ а҅фрик҄иѭ҄ нечь҆стивѫѭ҄ тѫ ꙁаповѣдь къ кнꙙꙁоу фуртоунатиꙗ҅ноу а҅фрик҄ьскоуо҄умоу
и҅ дошъдъшоу цѣсароу повелѣнию҄ къ власти ѥ҅го и҅ прии҅мъ кнꙙꙁъ кн҄игꙑ цѣсарꙙ сѣдъ на сѫдишти повелѣвааше народъ градъскꙑи҅хъ приводиті ѥ҅мл҄ѫште и҅ съсѫдꙑ мѫчильнꙑѧ прѣдъ н҄ими полагати
и҅ рече к н҄имъ глагол҄ꙙ
пожь҆рѣте богомъ
а҅ште ли ни то ꙁьлѣ и҅мате и҅ꙁмь҆рѣти
мноꙁи же о҅тъ народа видѣвъше мѫчилънꙑѧ съсѫдꙑ о҄убоꙗ҅въше сꙙ прѣштениꙗ послоушашꙙ кнꙙꙁа и҅ о҅тъстѫпишꙙ о҅тъ вѣрꙑ хрисостовꙑ
о҅бѣшташꙙ же сꙙ нѣкотории҆ о҅тъ н҄ихъ числомꙿ четꙑри десꙙти добь҆ѥ҆ съходивъше съконь҆чати сꙙ
и҅ гл꙯аахѫ съ пъваниѥ҅мъ дроугъ къ дроугоу
блюдѣте сꙙ братиꙗ
не о҅тъвръꙁѣмъ сꙙ господа нашего їс꙯ хс꙯а да и҅ тъ не о҅тъврь҆жетъ сꙙ насъ
раꙁоумѣи҅те ꙗ҅ко о҄уже рече господь҆
не о҄убои҅те сꙙ о҅тъ о҄убиваѭ҄штии҅хъ тѣлеса доушꙙ же не могѫштемъ о҄убити
о҄убои҅те же сꙙ паче могѫштааго и҅ доушѫ и҅ тѣло въ родь҆ствѣ о҅гн҄ьнѣѣмъ погоубити
дроугъ дроуга же крѣпь҆ꙗ҅хѫ словесꙑ сими
фуртоунатиꙗнъ же кнꙙꙁъ рече
виждѫ вꙑ мѫжи растомъ добрꙑ и҅ красънꙑ и҅ словомъ о҄умѫдренꙑ
и҅ како таковѣи҆ прѣль҆сти прѣдасте сꙙ ѥ҅дного бога и҅сповѣдаѭ҄ште и҅ христоса нѣкого ѥ҅гоже а҆кꙑ ꙁълодѣа жидовь҆стии о҅троци распꙙшꙙ
ст꙯ꙑи҅ же мѫченикъ терентии о҅уста вь҆сѣхъ рече
а҅ште бꙑ вѣдѣлъ кнꙙꙁъ силѫ распꙙтааго то о҅ставилъ бꙑ коумиръскѫѭ҄ соуѥ҅тънѫѭ҄ ль҆сть и҅ томоу сꙙ покланꙗлъ и҅ томоу въгаждавъ и҅стинноуо҄умоу сн꙯оу о҅тъ о҅тьца благодать҆никоу и҅ милосръдоу милостивоу и҅же покꙑновении҅мъ и҅ повелѣнии҅мъ о҅тчемъ на ꙁемь҆ѭ҄ съшедъ и҆ божь҆ство въ чловѣчь҆ско ѥ҅стъство о҄украсивъ и҅же и҅ подъѧ кръстъ нашего ради съпасениꙗ
фоуртоунатиꙗ҅нъ же кнꙙꙁъ то слꙑшавꙿ рече къ свꙙтꙑимъ
пожь҆рете ли и҅ли прикоснѫвъ сꙙ о҄удовъ вашихъ погоубь҆ѭ҄ вꙑ
терентии рече
мь҆нѣлъ ли ѥ҅си страхꙑ о҄убоꙗ҅ти сꙙ намъ
нѣсмъ бо тольма слаби да о҅ставимꙿ жиꙁнодавь҆ца и҆ поклонимъ сꙙ богомъ стоуждиимъ
нъ простѣѥ твори ѥ҅же хоштеши о҅ насъ
раꙁгнѣвавъ же сꙙ кнꙙꙁъ повелѣ раꙁдърати риꙁꙑ и҅хъ и҅ вести ѧ въ цръкъвиште коумиръскоѥ
бѣа҅хѫ же капишта та поꙁлаштена и҅ о҄украшена красоѭ҄ многоцѣнъноѭ҄
вь҆лѣꙁъ же кнꙙꙁъ рече и҅мъ
пожь҆рѣте великоуоумоу богоу и҅раклю
видите славѫ и҅ силѫ ѥ҅го
терентии рече
прѣль҆штаѥ҅ши сꙙ не вѣдꙑ польꙁь҆наа ти
сии бо боꙁи ѧ҅же мѣниши камениѥ и҅ дрѣво и҅ мѣдь҆ и҅ желѣꙁа сѫтъ о҄украшени ꙁлатомъ на прѣль҆штениѥ чловѣкомъ о҅тъ вѣчьнꙑѧ жиꙁни
сии҆ бо не видꙙтъ ни глагол҄ѫтъ ни ходꙙтъ ни слꙑшꙙтъ камениѥ҆ сѫште чловѣкꙑ и҅ꙁваꙗ҅ни и҅ въ видъ чловѣчьскъ о҅бражени
рь҆цѣте же о҄убо къ богомъ вашимъ ѧ҅же мѣните а҅ште могѫтъ помошти себѣ и҅ли комоу дати гнѣваѭ҄штꙙѧ҅ сꙙ на н҄ꙙ
и҅ се слꙑшавъ кнꙙꙁъ вь҆ꙁбѣсивъ сꙙ повелѣ терентиꙗ и҅ а҅фрикана маѯима же и҅ помпиꙗ въ вънѫтрь҆н҄ѫ ть҆мницѫ вь҆врѣшти и҅ съ вь҆сѣкоѭ҄ тврꙿдостиѭ҄ блюсти ѧ҆ рекъ
нѣ въ кꙑи҆ дьнь҆ въпрашаѭ҄ и҅хъ
блаженааго же ꙁинона и҅ а҅леѯандра и҅ ѳео҅дора сѫштемъ и҅мъ числомъ четꙑри десꙙти ти шесть҆ повелѣ къ сѫдии҅штоу привести
и҅ глагола и҅мъ
ничꙿсоже не о҄успѣвъше пръвꙑи҅мъ вашімъ пь҆рѣниѥ҅мъ послоушаи҅те мене и҅ пожь҆рѣте великоуоумоу и҅раклоу
о҅ни же о҅тъвѣштавъше рѣшꙙ
мꙑ многашди рѣхомъ ти и҅ въ пръвоѥ҅ ти въпрашаниѥ҆ ꙗ҅коже крь҆стиꙗ҅ни ѥ҅смъ
и҅ не прѣпь҆риши насъ капиштемъ нечистомъ поклонити сꙙ
мꙑ бо готови ѥ҅смъ о҅ въпрашании твоѥ҅мꙿ о҅тъвѣштавати
Кнꙙꙁъ рече
не послоушаѥ҅те ли мене молꙙштоу ми сꙙ вамъ
то ноудите мꙙ повелѣноѥ о҅тъ цѣсара сътворити и҅ и҅нако вамъ нанести
и҅ повелѣ бити ѧ сѫкатомъ жеꙁлиѥ҅мъ и҅ жилами говꙙждами
простьръше же рѫкꙑ на небо ст꙯ии҆ мѫченици рѣшꙙ великомъ гласомъ вь҆ꙁьпивъше
приꙁь҆ри боже и҅ помоꙁи рабомъ свои҅мъ и и҅ꙁбави нꙑ о҅тъ сѫпротивꙿника
Слꙑшавъ же то кнꙙꙁъ повелѣ ѥ҅ште и҅ паче бити ѧ дондеже и҅ꙁмѣни къждо по трь҆мь҆ десꙙть҆мь к҄ентоурио҅нꙑ
биѥ҅момъ же ст꙯ꙑи҅мъ конь҆чашꙙ сꙙ тини и҅ жь҆ꙁлиѥ
тъгда вь҆ꙁбѣсивъ сꙙ повелѣ дрѣвесꙑ сѫкатꙑ бити ѧ ꙗ҅коже о҄уже и҅ вънѫтрь҆н҄ꙙѧ о҄удꙑ видѣти
тако о҄убо бꙑшꙙ лица свꙙтꙑи҅хъ ꙗ҅коже вь҆сѣмъ чоудити сꙙ трꙿпѣнию҄ и҅хъ
и҅ ѥ҅гда ѧ много мѫчишꙙ глагола кнꙙꙁъ
пожьрѣте понѣ нꙑн҄ѣ о҅каа҅нии и҅ о҅тъпоуштѫ вꙑ
свꙙтиї же мльчаахѫ ничъсоже ѥ҅моу о҅тъвѣштаѭ҄ште
Пакꙑ же повелѣ кнꙙꙁъ гвоꙁдиѧ раждегъше жешти ѧ по хръбътоу
и҅ ѥ҅гꙿда ѧ велми мѫчишꙙ повелѣ о҅ць҆тъ лютъ съ солиѭ҄ растворивъше вь҆ꙁливати на хръбътꙑ и҅хъ и҅ соукномъ вь҆стирати ранꙑ и҅хъ
въꙁь҆рѣвъше же свꙙтии на небо
и҅ꙁбавивꙑи свꙙтꙑѧ҆ три о҅трокꙑ твоѧ о҅тъ пешти о҅гн҄ьнꙑѧ а҅наниѭ҄ а҅ꙁариѭ҄ мисаи҅ла и҅ не давъ и҅мꙿ пакости приѧ҅ти и҅ꙁбавивꙑи҆ дании҅ла о҅тъ о҄устъ ль҆вовъ и҅ сънабь҆дѣвꙑи мѡ҄ӱсиѭ҄ о҅тъ рѫкꙑ фараѡ҄н҄ꙙ съпасꙑи ѳеклѫ о҅тъ о҅гн҄ѣ и о҅тꙿ поꙁоришта и҅ о҅тъ ꙁвѣрии҆ съвръшаѧи и҅ хорѫгви даръствоуѧ любимꙑи҅мъ тобоѭ҄ въꙁведъи пастоуха о҅вь҆ча г꙯а нашего и҅соу хс꙯а дарь҆ствовавꙑї на многꙑ и҅ раꙁличь҆нꙑ благодѣти вь҆сиꙗвꙑи свѣтъ и҅ тъмѫ о҅тъгь҆навъ сьвиваѧи҅ небо а҅кꙑ кожѫ и҅ꙁъчитаѧи҅ ꙁвѣꙁдꙑ небесъскꙑѧ и҅ пѣсъкъ моръ҆скꙑи҆ и҅ и҅стинѫ о҄украсивъ о҄услꙑши насъ молꙙштъ ти сꙙ хс꙯е
и҅ помоꙁи намꙿ ꙗ҅ко твоꙗ ѥ҅стъ слава и҅ дръжава вь҆ вѣкꙑ а҅минъ
коньчавъшемъ же ст꙯ꙑи҅мъ молитвѫ и҅ рекꙿшемъ а҅минъ Пакꙑ кнꙙꙁъ повелѣ повѣсивъше ѧ стръгати ребра и҅хъ
деромомъ же свꙙтꙑи҅мъ на многꙑ часꙑ течениѥ кръвъноѥ о҅тъ ст꙯ꙑи҅хъ тѣлесъ и҅хъ и҅схождаа҅ше ꙗ҅коже о҅тъ множь҆ства кръвънаа҅го о҄умочити сꙙ риꙁамъ слоугамъ и҅ тако не радѣа҅хѫ о҅ мѫкахъ
х꙯с бо бѣа҅ше о҅бль҆гъчаваѧ и҅ помагаѧ и҅мъ
и҅ глагола кь҆ н҄имъ кнꙙꙁъ
прѣпь҆рѣшꙙ ли вꙑ мѫкꙑ о҅стати сꙙ бѣсованиꙗ҅ ѥ҅же и҅мате ꙁълосъмрь҆тьнии҆ и҅ли прѣбꙑваѥ҅те въ ꙁъловѣрии вашемъ
свꙙтии҅ же ничсоже ѥ҅моу о҅тъвѣшташꙙ нъ вь҅ꙁь҆рѣвъше на небо рѣшꙙ
раскопавꙑи҆ о҅гн҄емъ градъ содомескъ и҅ о҅поустивꙑи и҅ нꙑн҄ѣ пось҆л҄и помошть҆ твоѭ҄ и҅ раꙁори беꙁбожьноѥ бѣсованиѥ и҅ съврь҆ꙁи капишта и҅хъ
и҅ сътворивъше ꙁнамениѥ кръстъноѥ на лицихъ свои҅хъ въꙁдоунѫшꙙ на капишта
и҅ тоу а҅бие сътръшꙙ сꙙ
и҅ бꙑшꙙ а҅кꙑ прахъ
и҅ рекошꙙ свꙙтии къ беꙁаконъноуо҄умоу кнꙙꙁоу
виждь чь҆сти вашꙙ
кде крѣпость҆ и҅хъ соуѥ҅тънаꙗ
ѥ҅да въꙁмогошꙙ помошти себѣ
се же свꙙтꙑи҅мъ глагол҄ѫштемъ и҅ цръкъвиште капишть҆ноѥ раꙁори сꙙ
раꙁгнѣвавъ же сꙙ кнꙙꙁъ о҅ съкроушениї богъ свои҅хъ повелѣ мечемъ и҅сѣшти свꙙтꙑѧ
прии҅мъше же свꙙтии҆ о҅тъвѣтъ и҅дошꙙ радоуѭ҄ште сꙙ и славꙙште господа
пришедъшемъ же и҅мъ къ нареченоуо҄умоу мѣстоу прѣклонивъше колѣна и҅ протꙙгъше вꙑѧ своѧ съконь҆чашꙙ сꙙ мечемъ въ и҅сповѣдании҆ хрисостовѣ
пришедъше же крь҆стиꙗ҅ни вь҆ꙁꙙшꙙ тѣлеса и҅хъ и҅ положишꙙ на нарочитѣ мѣстѣ
сим же свꙙтꙑи҅мъ съконьчавъшемъ сꙙ Повелѣ беꙁаконънꙑи҆ кнꙙꙁъ терентиꙗ и҅ фрикана привести
и҅ глагола к н҄има
пожь҆рѣта богомъ
а҅ште ли ни то ꙁь҅лѣ ва погꙋбь҆ѭ҄
и҅ нѣстъ бога и҅же ва и҅ꙁд рѫкꙋ моѥ҅ю҄ и҅ꙁбавитъ
Свꙙтаа же рекоста
глаголаховѣ ти многашди ꙗ҅ко кръстиꙗ҅на ѥ҅свѣ и҅ въ христоса и҅мавѣ надеждѫ
бѣсомъ же нечистꙑи҆мъ не поклонивѣ сꙙ ни богомъ твои҅мъ слоуживѣ
и҅ о҅ мѫкахъ твои҅хъ небрѣжевѣ
да о҄убо примꙑшлꙗи҆ о҅ наю҄ ѥ҅лико хоштеши мѫкъ
вѣрꙋѥ҅вѣ бо богоу ꙗ҅ко побѣжденъ бѫдеши нами рабꙑ ѥ҅го ꙗ҅коже побѣжденъ бꙑстъ и҅ о҅ть҆ць҆ твои҆ диꙗ҅волъ
Слꙑшавъ же то кнꙙꙁъ повелѣ въсадіти ꙗ въ темницѫ и҅ веригꙑ наложіти и҅ма на вꙑѭ и҅ на рѫцѣ и҅ на ноꙁѣ и҅ тако блюсти ѥ҅ю҄
и҅ сътворишꙙ слоугꙑ ꙗ҅коже и҅мъ повелѣно бꙑстꙿ
пове же и҅ тръꙁѫбь҆цꙙ желѣꙁнꙑ подъстълати и҅ма и҅ не дати никомоуже о҅тъ крь҆стиꙗ҅нъ въходити к н҄има ни пиштꙙ и҅ма даꙗ҅ти
въ полоуношти же молꙙштема сꙙ свꙙтꙑи҅ма просвь҆тѣ сꙙ свѣтъ великъ въ темници о҅ н҄ею҄
и҅ а҅гг҄елъ господь҆н҄ь ста прѣдъ н҄има глагол҄ꙙ
въстанѣта и҅ почиваи҅та
и҅ пристѫпивъ а҅гг҄елъ прикоснѫ сꙙ веригахꙿ о҅блежꙙштии҅хъ о҅ вꙑи ѥ҅ю҄ и҅ а҅биѥ о҅тъпадошꙙ веригꙑ о҅тъ тѣлесе ѥ҅ю҄
и҅ бѣаше прѣдь҆ н҄има трепеꙁа о҄уготована вь҆сѣчь҆скꙑими брашъ҆нꙑ добрꙑи҅и҅ми
и҅ рече к нима а҅гг҄елъ
прии҅мѣта о҅тъ прѣдълежꙙштии҅хъ прѣдъ вама брашънъ ꙗ҅же посъла вама господь҆ богъ
свꙙтаꙗ же благословиста господа и҅ тако приѧ҅ста брашъна ꙗ҅коже и ть҆мничь҆нꙑимъ стражемъ видѣвъшемъ свѣтъ въскочити вь҆нѫтрь҆ и҅ и҅стинь҆нѣѥ видѣти свѣтъ
въшедъшемъ же и҅мъ о҅брѣтошꙙ ст꙯аꙗ веселꙙшта сꙙ
и҅ и҅ꙁлѣꙁъше съ страхомъ Вь҆ꙁвѣстишꙙ кнꙙꙁоу ѥ҅же видѣшꙙ
и҅ въ третии дь҆нь҆ повелѣ привести ꙗ на сѫдиште
Ставъшема же ст꙯ꙑи҅ма прѣдъ кънꙙꙁемъ рече къ н҄има
тако ли накаꙁашꙙ ва мѫкꙑ ѡ҄ ꙁълобѣсънаꙗ покаꙗ҅въше сꙙ пожрь҆ти богомъ
Ст꙯ꙑи҆ рече терентии
мѫка си мь҆нѣ бѫди и҅ любꙙштиимъ хс꙯а
ѫ҅родивоѥ бо богомѫдростьнѣѥ чловѣкомъ ѥ҅стъ
мѫдрость бо чловѣчъска ѫ҅родь҆ство о҄у бога ѥ҅стъ
беꙁоумл҄ь же и҅ бѣсꙙ сꙙ бѫдѫ подобь҆нъ тебѣ а҅ште бога о҅ставивъ бѣсомъ поклон҄ѫ сꙙ
Кнꙙꙁъ же раꙁгнѣвавъ сꙙ повелѣ дърати ꙗ
свꙙтаа же строужема молꙗста сꙙ глагол҄ѫшта
їс꙯ х꙯се сꙑне бога живааго вь вѣкꙑ прѣбꙑваѧи свѣте кръстиꙗнъскꙑи҆ вѣро нераꙁоримаꙗ ꙗ҅ви сꙙ и҅ помоꙁи нама
и҅ не о҅срами наю҄ о҅тъ лица твоѥго
слоугамъ же дерѫштамъ ꙗ҆ и҅ хс꙯оу о҅бльгъчаваѭ҄штоу мѫкꙑ не чоуꙗста свꙙтаꙗ болѣꙁнии҆
раꙁгнѣвавъ же сꙙ кнꙙꙁъ повелѣ сьнъмъше ꙗ҆ съ дрѣва вести вь҆ ть҆мницѫ
и҅ приꙁъвавъ вь҆сꙙ чародѣѧ ꙁвѣринꙑѧ повелѣ привести ѥ҅лико и҅мѫтъ ꙁвѣрии҆ лютъ и҅ ꙁълъ а҅спидꙑ и҅ е҅хидꙿнꙑ и҅ к҄ерастꙑ и҅ въметавъше ꙁатворити съ свꙙтꙑи҅ма
и҅ бѣа҅хѫ ꙁвѣриѥ҆ плѣжѫште и҅ прѣдъ ногама ѥ҅ю҄ сѣдꙙштемъ
и҅ не прикоснѫшꙙ сꙙ ѥ҅ю҄ никакоже
Свꙙтаꙗ же бѣꙿста поѭ҄шта и҅ хвалꙙшта бога
прѣбꙑшꙙ же ꙁвѣриѥ ꙁатворени сь н҄има три дьни и҅ три ношти
въ четврътꙑи же дьнь посъла кнꙙꙁъ ноштиѭ҄ да видꙙтъ а҅ште ѥ҅ста о҄уморена свꙙтаꙗ҅ ꙁвѣрь҆ми
пришъдъше же посълании къ двь҆ремъ ть҆мничънꙑи҆мъ послоушатъ о҄услꙑшашꙙ ꙗ поѭ҄шта и҅ хвалꙙшта бога
хотꙙште же и҅ꙁвѣсть҆нѣѥ҆ видѣти вь҆ꙁлѣꙁошꙙ на храминѫ ть҆мничь҆нѫѭ҄
и҅ двь҆рь҆цами съмоштраахѫ долоу
и҅ видѣшꙙ свꙙтаꙗ сѣдꙙшта и҅ а҅гг҄ела господь҆нꙗ стоѧ҅шта прѣдъ ꙁвѣрь҆ми и҅ не даѭ҄штоу приближити сꙙ и҅ми
и҅ текъше вь҆ꙁвѣстішꙙ кнꙙꙁоу ѥ҅же видѣшꙙ
и҅ въставъ ꙁао҄утра рано кнꙙꙁъ сѣдъ на сѫдишти повелѣ чародѣѥ҅мъ о҅тъвести ꙁвѣри и҅ привести ст꙯аꙗ на сѫдиште
шъдъше же чародѣи и҅ приближити сꙙ хотꙙште къ двь҆ремъ прити к н҄имъ ꙁвѣремъ чародѣи свои҅ми приꙁꙑваѭ҄ште ѧ
не послоушаа҅хѫ и҅хъ
о҅твръꙁъше же двьри ть҆мници и҅ꙁидошꙙ коупꙿно вьси ꙁвѣриѥ҆
и҅ и҅ꙁморишꙙ вь҆сꙙ чловѣкꙑ ѧ҅же о҅брѣтошꙙ тоу стоѧ҅штꙙ
и҅ тако и҅дошꙙ въ поуста мѣста
и҅ шъдъше стражиѥ тьмничь҆нии҆ поѧ҅шꙙ ст꙯аꙗ и҅ ведошꙙ къ кнꙙꙁоу
мѫчител҄ь же видѣвъ свꙙтаꙗ не прии҅мъша врѣда никакогоже вь҆ꙁбѣсивъ сꙙ дастъ о҅ н҄ею҄ о҅тъвѣтъ мечемъ о҄уморити ꙗ
свꙙтаꙗ҅ же и҅доста радоуѭ҄шта сꙙ и҅ поѭ҄шта и҅ глагол҄ѫшта
съпасе насъ скръбꙙштии҅хъ насъ
и҅ о҅тъ ненавидꙙштиїхъ насъ прѣможе
вои҅ни же на то оуставь҆ѥ҅нии҆ въꙁь҆мъше мечъ о҅тъсѣкошꙙ главѣ свꙙтоую҄
и҅ съконь҆часта сꙙ въ и҅сповѣдании҅ хрисостовѣ
мѫжи же крь҆стиꙗ҅ни пришедъше въꙁꙙшꙙ тѣлесѣ ст꙯оую҄
и҅ добрѣ съпрꙙтавъше положишꙙ на мѣстѣ нарочитѣ дъвою҄ пъпь҆риштоу въ дал҄ꙙ о҅тъ римъска града
мѫчена же бꙑвъша свꙙтаꙗ терентии и҅ а҅фриканъ маѯимъ же и҅ помпии҆ и҅ дроужина и҅хъ при цр꙯оу и҅ томителю декиа и҅ о҄уа҅лериа
о҅ насъ же цѣсарьствоуѭ҄штꙋ господоу нашемоу їс꙯ хс꙯оу ѥ҅моуже слава и҅ дръжа вь҆ вѣкꙑ вѣкомъ а҅минъ
мѣсꙙца марта к꙯ а
житиѥ прѣподобънааго о҅ц꙯а нашего и҅саак҄и моностꙑра далматъскаꙿго
По поклон҄ении прѣст꙯ааго и҅ покланꙗѥ҅мааго кръста г꙯а и҅ бога и҅ съпаса нашего їс꙯ хс꙯а коумирослоужению̑ о̑уже о҅тъвръженꙋ бꙑвъшоу вь҆са подънебесъскаꙗ просвѣтишꙙ сꙙ а҅постольскомъ пропроповѣданиѥ҅мъ
ꙁане и чь҆стънꙑи цѣсарь҆ костантинъ поꙁдѣ нѣкъгда божь҆ствънꙑи҅мъ доухомъ вь҆сеѧ насел҄енꙑѧ цѣсарꙿства дръжавѫ прѣи҅мъ и҅ свꙙтааго о҅свѣштениꙗ съподобивъ сꙙ и҅ о̑увѣдѣвъ господа нашего їс꙯ хс꙯а б꙯а и҅стинꙿнааго сѫшта тъ пръвꙑи҆ цѣсарь҆ствова въ римь҆стѣ градѣ и҅ коумирꙙ о҅тъврьже
многоглавънꙑи҆ же и҅ многоо҅браꙁънꙑи҆ ꙁмии҆ диꙗ҅волъ и҅но коумирослꙋжениѥ а҅риꙗ҅нъскѫѭ̑ хоулѫ и҅ꙁобрѣте
въ дь҆ни бо прѣдъреченаа҅го крь҆стиꙗ҅нааго цѣсара костантіна бѣ нѣкто преꙁвутеръ о҅тъ а҅леѯандръскꙑѧ свꙙтꙑѧ бж꙯иѧ црь҆кве пагоубьникъ о҅браꙁомъ и҅ вь҆сѣкоѧ диꙗ҅вола и҅ врага доушь҆ нашихъ хоулꙑ о҅брѣтельникъ пръвꙑи҆
тъ ст꙯ꙑи҅мъ е҅пискоупомъ и҅ мѫченикомъ петромъ божиѥ҅мъ а҅вл҄ениѥ҅мъ о҅тълѫченъ бꙑс о҅тъ свꙙтител҄ьскꙑѧ слоужъбꙑ
о҅браꙁъ же отълѫчениꙗ бꙑстъ сицъ
ѧ҅тоу бꙑвъшоу ст꙯оуо̑умоу петроу вои҅нꙑ ѧ҅же бѣа҅ше посълалъ цѣсарь дио҅клитиꙗ҅нъ на о̑убиѥ҅ниѥ ѥ҅го и҅ въвръженоу бꙑвъшоу въ темницѫ бꙑстъ по о҅бꙑчаю̑ молꙙштоу сꙙ ѥ҅моу въ полоуношти видѣти ю̑ношѫ красъна стоѧ҅шта прѣдь н҄имь о҅блѣчена въ котꙑгѫ льнѣнѫ раꙁдъранѫ о҅тъ горꙑ дожи и до долоу и҅ о҅бѣма рѫкама ѥ҅го и҅мъша ꙁа о҅бѣ полѣ риꙁь҆нѣи҆ и҅ ꙁакрꙑваѭ̑шта обнажениѥ своѥ да ѥ҅моу не бѫдетъ видѣти голъ прь҆сии҆
и҅ напрасно о҅тврь҆ꙁе о̑уста своꙗ ст꙯ъи петръ и҅ рече
ги꙯ кто ти ѥ҅стъ раꙁдъралъ котꙑгѫ
о҅нъ же рече
а҅рии҆ раꙁдъра ми на двоѥ
нъ блюди сꙙ да не простиши ѥ҅го и҅ да не прии҅меші ѥ҅го въ о҅бь҆штениѥ и҅ да не отрѣшиши ѥ҅го о҅тълѫчениꙗ
а҅рии бо и҅ въ нꙑн҄ѣшь҆н҄ии и҅ въ бѫдѫштии вѣкъ да бѫдетъ о҅тълѫченъ о҅тъ славꙑ божиѧ
приꙁови же а҅хилѫ и҅ а҅леѯандра о҅ба преꙁвутера ꙁане конь҆чаваѭштоу тебѣ мѫчениѥ҆ та прѣѥ҅мл҄ета по рꙙдоу е҅пискоупъскꙑи столъ
ꙁаповѣждъ же и҅ма да и҅ та не прии҅мета ѥ҅го на о҅бьштениѥ
и҅ се рекъ господь беꙁ вѣсти бꙑстъ о҅тъ о҅чию̑ ѥ҅го
вь҆се же сътворивъ прѣподобънꙑи е҅пискоупъ петръ съконьча сꙙ въ добрѣ и҅сповѣдании
раꙁоумѣвъ же а҅рии҆ ꙗ҅ко о҅ста въ о҅тълѫчении начꙙ о҅ коупь҆нѣ сѫштьнѣи и҅ стѣи трои҅ци въсѫдоу въ а҅леѯанꙿдрии҆ хоуль҆нꙑ о̑устꙑ и҅ꙁносити и҅ божьствънаꙿ писаниꙗ҅ о҅тврьнь кръчꙿмлꙗвати сꙑноу и҅ словоу божию̑ рождъшоуо̑умоу сꙙ оть҆ н҄его беꙁначꙙль҆но прѣжде вѣкъ штоуждоу бꙑти сѫштиꙗ о҅ть҆ча
и҅ съꙁъдании вьчин҄ѣти дръꙁнѫ скврънънꙑи и҅ нечистꙑи того и҅мꙿже вь҆са бꙑшꙙ ꙗ҅же на небесехъ и҅ на ꙁеми видимаꙗ и҅ невидимаꙗ
симъ поꙁдѣ нѣкъгда въ слоуха въшедъшемъ мѣн҄енааго чь҆сть҆нааго костантина цѣсара не прѣꙁь҆рѣ нъ книгꙑ написавъ и҅ посълавъ того поо̑уштааше о҅во накаꙁаниѥмъ о҅во е҅питимиѭ̑ да сꙙ о҅станетъ о̑уже к томоу о҅тъ таковꙑѧ богоборънꙑѧ хоулꙑ
и҅ ꙗ҅ко раꙁоумѣ такожде прѣбꙑвати ѥ҅моу не о̑управивъшоу ꙁь҆ли тоѧ҆ тоу а҅биѥ а҅рию̑ о҅тъ а҅леѯандриѧ въ костантин҄ь градъ прити скоро повелѣ да о҅тъвѣштаѥ҅тъ како дръꙁнѫ хоулити бога
таче цѣсарь събъравъ о҅тъвь҆сѫдоу ст꙯ꙑѧ҆ е҅пискоупꙑ въ ник҄еи҅скꙑ градъ числомъ т і꙯и съкаꙁа и҅мъ о҅ богоборь҆нѣи тои боуи е҅реси о҅брѣтениѥ и҅ поо̑усти ѧ да сꙙ помолꙙтъ владꙑцѣ хс꙯оу да съпоборетъ ꙁа и҅стинънѫѭ̑ и҅ правѫѭ вѣрѫ
и҅же прѣхваль҆нии о҅тьци съдѣи҅ствьникꙑ и҅мѫште ст꙯ꙑи҅ доухъ и тѣмь дꙑхаѭ̑ште и҅ю҅деи҅скꙑѧ о̑убо подобьнꙑѧ е҅реси о҅тъвръгошꙙ и҅ꙁобрѣтениѥ
и҅ ꙗ҅же тоѧ новѣи҅ши то то молитвами побѣдишꙙ
пришъдъшоу бо ѥ҅моу о҅тъ а҅леѯандрии҅ска града и҅ въ свꙙтꙑихъ съборъ въшедъшоу прѣꙁоръствоу беꙁоумъноуо̑умоу съпомагаѭ̑штоу ѥ҅моу и҅сповѣда скв҆ь҆рꙿнънѫѭ̑ своѭ̑ хоулѫ
божь҆ствь҆ниї же о҅ть҆ци ль҆сть о҅бличивъше и҅стінънѫѭ̑ и҅ нераꙁдѣл҄ꙗѥ҅мѫѭ̑ вѣрѫ ѥ҅диносѫштиꙗ трои҅чънааго вь҆семоу подъ сль҆нь҆цоу живѫштиїмꙿ вѣрънꙑи҅мъ прѣдашꙙ повѣдавъшии конь҆статиноу цѣсароу такожде вѣровати а҅кꙑ състоль҆никоу сѫштоу о̑уставь҆ѥ҅нию̑ правꙑѧ вѣрꙑ и҅же прии҅мъ и҅ вѣровавъ о҅тъ бога бꙑти вѣръноуо̑умоу прѣданию̑ и҅ чисти и҅ прии҅мати повелѣниѥ҅мъ же цѣсаремъ вь҆сѫдоу по вьсеи҅ ꙁеми та дръжати коупꙿносѫштѫѭ̑ вѣрѫ о҅тьца и҅ сꙑна и҅ свꙙтаꙿго доуха ꙁаповѣда
много о҅ставивъше къ главиꙁнѣ придѣмъ
вь҆сѣхъ бо вѣкъ видимꙑхꙿ и҅ невидимꙑихъ промꙑсльникъ богъ и҅же а҅риѥ҅мъ прѣдъ чловѣкꙑ похоул҄енꙑи҆ и҅ сь тварь҆ми вь҆чь҆тенꙑи҆
ѫ҅тробьнꙑи҅мъ подвиꙁание҅мъ женомъ бѣа҅ше и҅же въ мотꙑлꙑ мѣсто нечистꙑѧ҆ ѫ҅тробꙑ ѫ҅тробѫ вь҆сѫ и҅ꙁваливъ ꙁаждемь҆
нечистꙑи҆ тъ пакꙑ свѣтиломъ свѣтꙙ дожи и до о҅тъхода прѣподобь҆нꙑи҆хъ о҅ть҆цъ достои҅ньнь жиꙁни своѥѧ҆ конь҆ць҆ о҅брѣте
подобаа҅ше бо о҅смрадивъшоуо̑умоу христосовами хоулами на смрадь҆нѣ мѣстѣ съконь҆чати житиѥ
симꙿ же тако прѣславь҆нѣ господьмь҆ и҅соу хрь҆стомъ чоудесемъ бꙑваѭ̑штемъ лѣтоу прѣшедъшоу мирънꙑи҆ врагъ велиꙗ҅ поставь҆ꙗ҅ѥ҅тъ съсѫдъ свои҆ а҅кꙑ въторааго а҅риа҅ на правѫѭ̑ вѣрѫ цѣсара о̑уа҅ла и҅же беꙁаконьнѣи҅ сꙑ и҅ а҅кꙑ и҅нъ а҅хаа҅въ на свꙙтꙑѧ божиѧ цръкви вь҆ꙁбѣси сꙙ о҅бꙿнавь҆ꙗ҅ѧ вь҆сѫ а҅риѥ҅вѫ хоулѫ
и҅ повелѣ вь҆сꙙ свꙙтꙑѧ божиѧ цръкви правовѣрънꙑи҅хъ ꙁатворити не творити вь҆ н҄ихъ о҅бꙑчьнꙑи҅хъ слоужъбъ
и҅ о҅вꙑ и҅хъ сѣньницꙙ сътвори о҅вꙑ же и҅ раꙁарати покоушааше сꙙ
дръжа же таковаꙗ нео̑утѣшимаꙗ скрьбь на мꙿнога врѣмена
въ тои҅ же врѣмꙙ бѣ нѣкꙿто мѫжь҆ въ поустꙑн҄и на въстоцѣ а҅гг҄ельскомъ житиѥ҅мъ живꙑи на ꙁеми и҅менемь҆ и҅сак҄ии҆
тъ по о҅бꙑчаю̑ съ небесе божии гласъ слꙑшавъ велꙙште сь҆нити и҅ꙁъ поустꙑнꙙ и҅ пріти въ градъ конь҆статинь҆ не о҅слꙋшавъ сꙙ сь҆ниде и҅ꙁъ поустꙑн҄ꙙ и҅ приде въ нареченꙑи градъ
и҅ о҅брѣте богоборънꙑѧ е҅реси потопъ доушь҆нꙑи
и҅ по милостивѣѣ҆мь҆ и҅е҅ремии пророцѣ о҅гн҄ь въꙁгорѣ сꙙ въ ѫ҅тробѣ ѥ҅го
и҅ о҅бь҆хождааше вь҆сѫдꙋ по божию̑ же попоуштению̑ накаꙁаѭ̑штоуо̑умоу присно на польꙁъноѥ
бꙑстъ рать҆ велика о҅тъ поганꙑи҅хъ
и҅ събъравъше плъкꙑ своѧ прѣплоувъше рѣкѫ рекѫмѫѭ̑ доунавъ плѣнꙗахѫ ѳрак҄иѭ̑
скрьбь же и҅ печаль҆ не хоудѫ и҅мѣа҅хѫ граждане
Тъгда цѣсарь҆ о̑уа҅лъ и҅ тъ събъравъ воѧ своѧ готовь҆ꙗ҅ше сꙙ и҅ꙁити на сѫпостатꙑ
и҅ бꙑстъ и҅сходꙙштꙋ ѥ҅моу на пол҄е глꙙдатъ вои свои҅хъ
раꙁгорѣвъ сꙙ ст꙯ꙑимъ доухомъ акꙑ и҅нъ дании҅лъ о҅ соусанѣ свꙙтꙑи о҅ть҆цъ наш и҅сак҄ии҆ пристѫпи къ ꙁълочь҆стъноуо̑умоу глагол҄ꙙ
цѣсароу о҅тврь҆ꙁи цръкви правовѣрънꙑхъ и҅ о̑управитъ ти господь пѫть҆ твои прѣдь тобоѭ̑
о҅нъ же видѣвꙑ и҆ въ такомъ ништи о҅браꙁѣ и҆ въ прътиштихъ старца прѣо҅бидѣ и҆ и҅ не о҅тъвѣшта ѥ҅моу ни ѥ҅дного словесе
не бо бѣ тъгда тоу ни слѣда чрънориꙁъчьска
таче пакꙑ на о̑утриꙗ и҅сходꙙштоу ѥ҅моу ста прѣдь҆ н҄имъ и҅ рече
цасароу о҅тврь҆ꙁи цръкви правовѣрънꙑи҅хъ и҅ о҅долѣѥ҅ши врагомъ твоимъ и҅ въꙁвратиши сꙙ съ миромъ
Цѣсарь҆ же словеси силѫ почоувъ ѥ҅же рече ст꙯ꙑи҆ ꙗ҅ко о҅братиши сꙙ съ миромъ съвѣтовааше съ сьвѣтникꙑ свои҅ми да о҅тврьꙁѫть црь҆къви
препоситъ же и҅ прочии҆ и҅же бѣа҅хѫ о҅тъ а҅рие҅вꙑ ꙁълꙑѧ вѣрꙑ паче съвратишꙙ цѣсарѣ
и҅ нарѫгавъше сꙙ ѥ҅моу и҅ о̑усмиꙗ҅въше сꙙ словесемъ ѥ҅го шибаа҅хѫ и҅ хръꙁанꙑ
Послоушавъ же и҅хъ цѣсарь прѣо҅бидѣвъ и҆ пои҅де
въгодьникъ же божии беспрѣстани молꙗше бога да въскорѣ сътворитъ помоштъ о҅ правѣи вѣрѣ
по дъвою̑ же дь҆нию̑ о̑учинивъ цѣсарь воѧ своѧ и҅схождаа҅ше на рать
Блаженꙑи҅ же прѣставъ и҆ на пѫти прістѫпи къ н҄емоу
и҅ и҅мъ ꙁа о̑уꙁдѫ кон҄ѣ ѥ҅го ставь҆ꙗше и҆ глагол҄ꙙ
о҅тврь҆ꙁи цръкви правовѣрънꙑи҅хъ
о҅нъ же по о҅бꙑчаю̑ своѥ҅моу непрѣклоненъ прѣбꙑстъ
сѫштии҅ же блиꙁъ цѣсара биꙗ҅хѫ и да о҅тъстѫпитъ
и҅ не можаа҅хѫ о҅тътръгнѫти ѥ҅го
бꙑстъ же о҅тъ того плиштъ
и҅ сътекошꙙ сꙙ мноꙁи
и҅ раꙁличь҆но къждо биꙗ҅хѫ и о҅ви прѫтиѥ҅мъ о҅ви бичи а҅ дроуꙁии жь҆ꙁлиѥ҅мъ
и҅ ѥ҅два нѣкого себѣ богꙋ попоустивъшоу въꙁмогошꙙ о҅тътръгнѫти рѫцѣ ѥ҅го о҅тъ о̑уꙁдꙑ кон҄ьнꙑѧ цѣсарꙙ
тъгда цѣсаръ о̑уа҅лъ въꙁбѣсивъ сꙙ вь҆ꙁь҆рѣвъ сѣмо о҅намо видѣ мѣсто нѣкако а҅кꙑ вапѫ сѫштѫ и҅сꙙкꙿшѫ и҅ тинꙑ смрь҆дꙙштѫ пльнѫ и҅ лѣсъ чꙙстъ вь҆ н҄еи҆ и҅ трь҆ниѥ ꙁѣло люто и҅ кѫпиниѥ въ н҄еже мѣсто а҅ште въпадетъ какъ любо скотъ то к томоу живо не и҅ꙁлѣꙁетъ
съмотривъ о̑убо цѣсарь҆ мѣсто то и҅ о̑увѣдѣвъ ꙗ҅ко сѣть҆ съмрь҆тъна ѥ҅стъ повелѣ вь҆врѣшти и҅ тоу
и҅ иде пѫть҆мъ свои҅мъ
въвръженоу же бꙑвъшꙋ добью̑моу и҅сповѣдꙿникоу хс꙯овоу и҅сак҄ио̑у въ съмрь҆тънѫѭ̑ пѫчинѫ прѣбꙑстъ цѣлъ не прии҅мъ никакогоже ꙁъла
а҅биѥ҅ бо силоѭ̑ господа нашего їс꙯ хс꙯а пришъдъша дъва а҅гг҄ела и҅ꙁдраста и и҅с тинꙑ тоѧ
и҅ и҅ꙁведъша и постависта на пѫти
и҅ рекоста ѥ҅моу
миръ тебѣ
крѣпи сꙙ и҅ въꙁмѫжаи҆
и҅ се рекꙿша о҅тидоста о҅тъ н҄его
вь҆ себѣ же бꙑвъ прѣклонивъ колѣнѣ благодарь҆стві бога творꙙштаа҅го промꙑслꙑ многꙑ о҅ рабѣхъ свои҅хъ
въставъ же о҅тъ молитвꙑ и҅ текъ и҅нѣмь пѫтьмь прѣдъвари цѣсара
и҅ пакꙑ и҅мъ ꙁа о̑уꙁдѫ конꙗ цѣсара рече къ цѣсароу дръꙁость҆ѭ̑
тꙑ о̑убо ѡ̑ цѣсароу о̑уморити мꙙ хотѣа҅ше въвръгъ мꙙ въ тинѫ
нъ господь҆ ї꙯ х꙯с хоулимꙑи҆ тобоѭ̑ о҅живи мꙙ и҅ꙁведъ мꙙ и҅ꙁъ сѣти твоѥ҅ѧ на о҅бличениѥ҅ непокорънааго твоѥ҅го о̑ума
да и҅ нꙑн҄ꙗ поо̑уштаѭ̑ тꙙ
послоушаи мене
и҅ о҅тврьꙁи цръкви правовѣрънꙑи҅хъ
и҅ о҅тъдаждъ ѧ
и҅ о҅долѣѥ҅ши рати на н҄ѫже и҅деши
и҅ въꙁвратиши сꙙ мирь҆нѣ
и҅ бѫдетъ на хвалѫ хвал҄ениꙗ
Цѣсарь же видѣвъ блаженааго и свѣть҆ль҆ство лица ѥ҅го и҅ словесънѫѭ̑ дръꙁость а҅кꙑ ꙁабꙑвъ сꙙ не може о҅ть҆вѣштати ѥ҅мꙋ словесе
таче по малѣ часѣ глагола цѣсаръ къ блаженоуо̑умоу
да а҅ште о̑убо не о҅твръꙁѫ ни о҅тъдамъ цръкъве правовѣрънꙑи҅хъ то чꙿто бѫдетъ того дѣл҄ьма
тъгда раꙁгнѣвавъ сꙙ свꙙтꙑи҅мъ доухомъ въгодьникъ христосовъ по пророцѣ и҅лии҆ на а҅хаꙿва цѣсара и҅ꙁдраи҅л҄итъска тако и҅ нꙑнꙗ прорече цѣсароу о̑уа҅лоу глагол҄ꙙ
добро ти бѣ о̑убо цѣсароу послоушавъшоу мене о҅тврѣсти и҅ о҅тъдати цръкви правовѣрънꙑи҅хъ и҅ шъдъшоу въꙁвратити сꙙ мирьнѣ
нъ ѥ҅лма не послоуша мене ни прѣклони сꙙ то а҅ште тꙑ шъдъ на рать и҅ живъ о҅братиши сꙙ то да вѣси ꙗ҅ко нѣстъ господꙿ глаголалъ нꙑнꙗ мь҆ноѭ̑
и҅деши бо на рать҆
и҅ сьнидеши сꙙ
и҅ не въꙁможеши стати противѫ врагомъ свои҅мъ
и҅ побѣгнеши о҅тъ лица ихъ
и҅ поженѫтъ тꙙ
и҅ въбѣгнеши въ храминѫ
и҅ тоу живъ о҅гн҄емъ съгориши
и҅ тъгда о̑увѣси въ часъ бѣдꙑ твоѥ҅ѧ ꙗ҅ко е҅стъ богъ на небесехъ и҅же тобоѭ̑ хоулимꙑи҆
Си слꙑшавъ цѣсарь҆ о̑уа҅лъ приꙁъва дꙿва болꙗрина
и҅мꙙ ѥ҅дꙿномоу саторникъ а҅ дроугоуо̑умоу о̑уи҅кторꙿ
прѣдастъ и҅ма прѣподобь҆нааго глагол҄ꙙ
ꙁатворита и вь҆ темници съ вь҆сѣкоѭ̑ скръбь҆ѭ̑ и҅ веригꙑ наложита на вꙑѭ̑ ѥ҅моу доньдеже о҅брашть҆ сꙙ о̑уморѫ и҆ по соуѥ҅ть҆нѣѣмъ ѥ҅го проречении҆
Тъгда блаженꙑи и҅сак҄ии҆ о҅склабивъ сꙙ малꙑ рече цѣсару
ю̑же ти глаголахъ
а҅ште тꙑ въꙁвратиши сꙙ живъ то нѣстъ господь҆ глаголаль҆ мъноѭ̑
и҅де же цѣсарь пѫтьмь҆ свои҅мꙿ
прѣждереченаа҅ же славь҆наꙗ мѫжа пои҅мъша блаженааго и҅сак҄иа ведоста и҅ ꙁатвориста и҆ ꙗ҅коже повелѣно и҅ма бꙑстъ цѣсаремъ
въшъдъ же свꙙтꙑи вь҆ ть҆мꙿницѫ не прѣстаа҅ше ношть҆ и҅ дь҆нь съ слъꙁами молꙙ бога приꙁь҆рѣти на стадо своѥ и҅ въскорѣ посълати ѥ҅моу помоштъ
дошьдъшоу же цѣсароу ѥ҅дного града блиꙁъ доунава съглꙙдавъ воѧ своѧ и҅ съвѣштавъ сꙙ сь҆ н҄ими нарече дьнь вь н҄ьже сь҆нидетъ сꙙ сь ратьникꙑ
съшедъшꙋ же сꙙ ѥ҅моу не може стати противѫ ратникомъ нъ плешти въдавъ побѣже о҅тъ лица и҅хъ
о҅ни же женѣа҅хѫ вь҆ слѣдъ
и҅ бѣжꙙ дои҅де села
и҅ о҅брѣтъ плѣвьницѫ о҅твръстѫ въскочи вь҆ н҄ѫ и҅ съ препоситомъ и҅же раꙁвраштааше доушѫ ѥ҅го
женѫштии҅ же погани видѣвъше ꙗ҅ко въ плѣвь҆ницѫ въскочи бѣжꙙ въꙁъмъше о҅гн҄ь ꙁапалишꙙ плѣвь҆ницѫ
и҅ съжегошꙙ и҆ вь҆ н҄еи҆
и҅ тъ мѫчимъ тоу прѣдастъ доушѫ по проречению̑ раба божиꙗ и҅сак҄иꙗ
о҅ставъшии҅ же вои придошꙙ вь҆ срѣмъ градъ
и҅ посълашꙙ сълꙑ къ цѣсароу гратиꙗ҅ноу повѣдаѭ̑ште о҅ вь҆сѣхъ бꙑвъшии҅хъ и҅же а҅биѥ пришедъ въ҆ прѣжденареченꙑи градъ срѣмъ по божию̑ наречению̑ постави и҅мъ цѣсарꙗ и҅менемь ѳеѡ̑досиꙗ мѫжа вѣръна и҅ хръстолюбива и҅ правовѣръ҆на ѥ҅ште же не кръштеноу сѫштоу добьꙗ сѫшта и҅ храбъра
съ сь҆вѣтомъ же о҅бою цѣсароу съставишꙙ рать҆ на поганꙑ о̑ужегъшꙙѧ о̑уа҅ла цѣсара
и҅ съдѣи҅ствомъ господа нешего їс꙯ хс꙯а и҅ о҅во и҅хъ и҅ꙁбишꙙ о҅во же прогнашꙙ
множаи҅шии҅ же и҅хъ въ доунавѣ бѣжꙙште и҅стопнѫшꙙ
и҅ тако гратиа҅нъ и҅ ѳеѡ̑досии҆ цѣсара въꙁꙙста побѣдѫ
и҅ по о҅долѣнии томь гратиꙗ҅нъ цѣсаръ и҅де въ римъ а҅ ѳеѡ̑досии҆ въ къснꙙтин҄ь градъ
дошъдъ же солоуна града въ ѧ҅ꙁѫ въпаде и҅ раꙁболѣ сꙙ
приꙁъвавъ же е҅пискꙋпа солоунъска града и҅менемь а҅холиа пꙑтааше кѫѭ̑ вѣрѫ дръжитъ
о҅номоу же рекшоу
нѣстъ дошъла ꙁападънꙑи҅хъ странъ а҅риꙗ҅нъскаꙗ хоула
ни вь҆ꙁможе прѣль҆стити бꙑвъшеѥ тѣмь нечъстъноѥ богобориѥ҆
нъ прѣданѫѭ̑ и҅спрь҆ва а҅постолꙑ вѣрѫ дръжимъ
тъгда цѣсарь҆ ѳеѡ̑досии҆ съ чьстиѭ̑ то прии҅мъ просꙙ свꙙтааго кръштениꙗ и҅ крь҆сти сꙙ тоу сѫштии҅мъ е҅пискоупомъ а҅холиѥ҅мъ солоуна града въ и҅мꙙ о҅ть҆ца и҅ сꙑна и҅ свꙙтаа҅го доуха
о̑устрабивъ же сꙙ по мноꙁѣхъ дь҆нехъ въ костантин҄ь градъ приде
въ то же врѣмꙙ григории҆ нань҆ꙁиꙗ҅нъскꙑи е҅пискоупъ вънѫтрь въ градѣ въ малѣ црь҆кви съборьі творѣѣше събираѧ и҅ о̑утврь҆ждаѧ народъ о̑учении҅мъ свои҅мъ о҅ правѣи вѣрѣ
ꙗ҅же црь҆кꙑ потомъ цѣсаремъ повелѣниѥмъ съꙁъдана бꙑстꙿ и҅ нарече сꙙ а҅настасиа
въвръгьшаꙗ҅ же бол҄ꙗрина блаженаа҅го и҅сак҄иꙗ вь҆ темницѫ саторникъ и҅ о̑уи҆кторъ вь҆лѣꙁъша въ тьмницѫ къ блаженꙋо̑умоу и҅сакию̑ глаголаста ѥ҅моу
моли сꙙ богоу о҅ть҆че ꙗ҅ко цѣсарь побѣди рать҆никꙑ и҅ се грꙙдетъ
глагола и҅ма о҅склабивъ сꙙ малꙑ
вѣдѣ чꙙдо моѥ грꙙдѫштааго вѣрнааго цѣсарѣ ѳеѡ̑досиꙗ
ꙁълодѣи бо и҅оуа҅лꙿ приѧ сѫдъ подобь҆нъ тебѣ коупь҆но съ препоситомъ
смрадъ бо съжежениꙗ ѥ҅ю̑ ѥ҅ште въ ноꙁдрехъ мои҅хъ ѥ҅стъ
тъгда чоудивъша сꙙ и҅ поклонивъша сꙙ а҅биѥ и҅ꙁидоста
и҅ сърѣтꙿша цѣсара съповѣдаста ѥ҅моу вь҆се ѥ҅же о҅ свꙙтѣѣмь҆ и҅сак҄ии҆ и҅ о҅ прорицании ѥ҅го ѥ҅же вь лице глагола о҅кааноуо̑умоу о҅уа҅лоу и҅ како събꙑ сꙙ ѥ҅моу
слꙑшавъ же то цѣсарь чоуди сꙙ мѫжоу томоу
и҅ а҅биѥ҆ повелѣ привести и҆ съ всѣкоѭ чь҆стиѭ̑ въ полатꙑ цѣсарꙙ
шъдъша же славь҆наꙗ та мѫжа съ потъштаниѥ҅мъ вь҆ тьмницѫ припадоста къ ногама прѣподобь҆нааго и҅ мол҄ꙗста сꙙ молити сꙙ ѥ҅моу ꙁа н҄ꙗ къ богоу раꙁоумѣвъша ꙗ҅ко пророкъ ѥ҅стъ и҅мже събꙑшꙙ сꙙ ѥ҅моу вь҆са прорицаниꙗ
и҅ їꙁведъша и҆ и҅с темницꙙ приведоста и къ цѣсароу
цѣсарь҆ же и҅ꙁъшъдъ противѫ ѥ҅моу поклони сꙙ ѥ҅моу и҅ проси молитвꙑ о҅ть н҄его
Свꙙтꙑи҅ же помоли сꙙ и҅ цѣлова и҆ и҅ съповѣда ѥ҅моу вь҆се о҅ ꙁь҆лочь҆сть҆нѣѣмь҆ о̑уа҅л҄и
о҅нъ же слꙑшавъ и҅ съжаливъ си о҅ напасти свꙙтꙑи҅хъ црькъвъ а҅биѥ каꙁнь҆ ꙁаповѣда
и҅ кн҄игꙑ написавъ посъла на нарочита мѣста ꙁаповѣдаѭ̑штꙙ сице
цѣсарь҆ ѳеѡ̑досии побѣдникъ самодръжецъ къ вь҆сѣмъ а҅риа҅нъскомъ таи҅бь҆никомъ
вѣдомо да бѫдетъ вамъ ꙗ҅ко о҅тъ дьн҄ешь҆нꙗ҅аго дь҆не а҅ште да сꙙ о҅брꙙштетъ кто о҅тъ васъ вънѫтрь града събираѧ въ цръкви правовѣрнꙑихъ то съмрь҆тънѫѭ каꙁнь҆ прии҅метъ
и҅ ѧ҅же свꙙтꙑѧ цръкъви съ ратиѭ̑ ѥ҅сте прѣѧ҅ли то и҅ тꙑ о҅ставивъше вь҆нѣ града прѣбꙑваите
вь҆ꙁвѣсти же и҅ къ старѣи҅шинѣ и҅мъ и҅же бѣ въ то врѣмꙙ старѣи҅шина а҅риа҅номъ и҅менемъ димофилъ
сице глагола
вѣроуи вь҆ ник҄еи҅скааго събора ꙁаповѣди и҅ примири сꙙ съ правовѣрънꙑи҅ми
димофилоу же о҅тъбѣгъшоу цѣсара повелѣниꙗ и҅ съвъкоупь҆ѥ҅ниꙗ и҅ съмирениꙗ҅ въꙁда ѥ҅моу нарѣчиѥ цѣсарь҆ глагол҄ꙙ
мира и҅ съвъкоупь҆ѥ҅ниꙗ҅ бѣгаѥ҅ши
да бѣгати ти о҅тъ свꙙтꙑи҅хъ цръкъвъ вел҄ѫ
Слꙑшавъ же то димофилъ приꙁъвавъ въ црь҆кꙿве вь҆сꙙ а҅риꙗ҅нꙑ глагола к н҄имъ
братиꙗ цѣсарь҆ чловѣколюбивъ ѥ҅стъ и҅ свои вѣрѣ цръкъвъ проситъ тихо вь҆ꙁвѣстивъ намъ
ѧ҅же рече ратиѭ̑ и҅ мꙙтежемъ цръкꙿви вь҆ꙁꙙсте то тꙑ мирь҆нѣ о҅тъдадите
да вѣсте же ꙗ҅ко о҅тъ дь҆нешь҆нꙗаго дьне повелѣно нꙑ ѥ҅стъ вь҆нѣ града сь҆бирати сꙙ
то рекъ и҅ꙁиде вънъ града съ людь҆ми свои҅ми и҅ тоу съборꙑ творааше прокоѥ
тако го же а҅риа҅ни до четꙑръ.десꙙтъ лѣтъ правовѣрънꙑи҅хъ цръкви дръжашꙙ
ѳеѡ̑досиѥ҅мъ же кръстиꙗ҅нꙑи҅мъ цѣсаремъ не тъчь҆ѭ и҅ цръкъвъ нъ и и҅ꙁ града и҅ꙁгънани бꙑшꙙ
и҅ прѣѧ҅шꙙ црь҆кꙿви правовѣрь҆нии҆
не ꙁамоудивъ же цѣсарь҆ съборъ е҅пискоупъскꙑи сътвори о҅ право.вѣрѣ о̑утврь҆дитъ ник҄еи҅скѫѭ̑ вѣрѫ
и҅ поставити въ къснꙙтин҄и градѣ е҅пискоупа дати о̑устрои свꙙтꙑи҅мъ црькъвамъ вь҆сѣмъ людемь
Повелѣ же цѣсарь҆ ѳеѡ̑досии҆ прити на съборъ и҅ старѣи҅шинамъ е҅ретичь҆скамъ
събрашꙙ же сꙙ коупносѫштꙙѧ вѣрꙑ о҅тъ а҅леѯандриѧ тимоѳеи҆ о҅тъ и҅е҅роусалима же курилъ и҅ мелетии҆ о҅тъ а҅нтиѡ̑хиѧ
бѣа҅ше же тоу григории нань҆ꙁиа҅нъскꙑи҆ и҅ а҅холии о҅тъ солоуна и҅ и҅ни сь҆ н҄ими мь҆ноꙁи
бѣа҅ше же вь҆сѣхъ р꙯ н
о҅тъ а҅рие҅вꙑ же и҅ мак҄едон҄ꙙ странꙑ е҅леусии марк҄иа҅нъ ламѱачь҆скꙑи҆ и҅ е҅уꙿѳии е҅фесъскꙑи҆ и҅ маръ халк҄идоньскъи и прочии҆
вьсѣхъ бѣ л꙯ ѕ
о҅тъ н҄ихъ же наи҅вꙙште о҅тъ е҅лиспонтъскꙑихъ и҅ отъ а҅сии҅скꙑи҅хъ градовъ бѣахѫ
събрашꙙ же сꙙ мѣсꙙца маиа е҅пископи же и҅ цѣсарь҆ и҅ свꙙтꙑи о҅ть҆цъ нашъ и҅сповѣдꙿникъ и҅сакии и҅ вь҆сѣчь҆скꙑ сꙙ дѣа҅шꙙ присъвъкоупити ѧ хотꙙште къ правѣи и҅ коупꙿносѫшть҆нѣи҆ вѣрѣ
о҅ни же мал радивъше о҅ томь҆ и҅ о̑увѣштаниꙗ҅ та ни въ кѫѭ̑ же намѣнивъше рѣшꙙ
волимъ а҅риа҅нъскѫѭ̑ вѣрѫ неже къ коупносѫштию̑ приложити сꙙ
и҅ тако и҅мъ и҅ꙁглаголавъшемъ и҅ꙁгънашꙙ ѧ и҅ꙁъ събора цръкъвънаа҅го ѥ҅ште же и҅ꙁъ самого того града о҅тъвръгъшемъ сꙙ правꙑѧ вѣрꙑ
о̑утврьдивъше же ник҄еи҅скѫѭ̑ с͞тѫѭ̑ правѫѭ̑ вѣрѫ коупꙿно и҅ ти о̑уставишꙙ о̑уставꙿ вѣрꙑ
цѣсарь҆ же о҅ поставь҆ѥ҅нии҆ е҅пискоупа къснꙙтинꙗ града къ е҅пискоупомъ глагола да поставꙙтꙿ
и҅ нарекошꙙ некꙿтариꙗ нѣгого мѫжа и҅менита и҅ доброговѣи҅на кротъка о҅браꙁомъ о҅тъ бол҄ѣръска рода сѫшта и҅ дръжꙙштоу тъгда е҅парꙿшъскꙑи҆ санъ
приведенъ же бꙑстъ людьми на е҅пискоупь҆ство и҅ поставь҆ѥ҅нъ бꙑстъ свꙙтꙑи҅ми о҅ть҆ци р꙯ н сѫштоу тоу и҅ хрь҆столюбивоуо̑умоу цѣсароу ѳеѡ̑досию̑ и҅ чь҆сть҆ноуоумоу о҅тьцоу нашемꙋ и҅сак҄ию̑
Тъгда о̑убо о̑уставъ о̑уставишꙙ да и҅ къснꙙтин҄ѣ града е҅пискоупъ то.жде старѣи҅шинъство да и҅матъ и҅ тѫ.жде чь҆сть҆ ѭ̑же и҅ римъска града е҅пискоупъ ꙁан҄е нареченъ бꙑстъ новꙑи римъ
симъ вь҆сѣмъ сице бꙑвъшемъ въскорѣ и҅ съборъ е҅пискоупъскꙑи҆ конецъ приѧ на славѫ господа нашего ї꙯с хс꙯а
тъгда блаженꙑи и҅сак҄ии҆ радоуѧ сꙙ о҅ о̑устроѥ҅нии црь҆къвь҆нѣѣмъ и҅ правꙑѧ вѣрꙑ и҅ тъ прославн бога о҅ вь҆сѣхъ чоудесехъ ѧ҅же сътвори
мꙑслꙙштоу же ѥ҅моу абиѥ҅ и҅ти въ поустꙑн҄ѫ о҅ть҆н҄ѫдоуже божиѥ҅мъ ꙗ҅вь҆ѥ҅нии҅мъ приде сѣмо на дѣло ѥ҅же и҅ съконь҆ча о̑увѣдѣвъша же многашди намѣн҄ꙗнаꙗ славънаꙗ мѫжа саторнинъ и҅ о̑укторъ пристѫпьша къ прѣподобьноуо̑умоу молꙗста сꙙ да ѥ҅ю̑ не о҅ставитъ
о҅нъ же ꙗ҅ко о҅ть҆ць҆ доуховь҆нъ ставьꙗ҅ше ꙗ глагол҄ꙙ
господоу поспѣвъшоу кон҄ьчати дѣло на н҄еже тъ нꙑ ѥ҅стъ посълалъ подобаатъ въꙁвративъшоу сꙙ мь҆нѣ дръжати сꙙ по своѥ дѣло въꙁдръжаниꙗ
вѣрънаꙗ҅ же та мѫжа молꙗста сꙙ ѥ҅моу съ слъꙁами приѧ҅ти мол҄ениѥ ѥ҅ю̑
раꙁоумѣвъ же блаженꙑи҆ доуховънѫѭ̑ ѥ҅ю̑ любь҆ве ѭ̑же и҅мата къ н҄емоу рече к н҄има
мь҆нѣ о̑убо желаниѥ ѥ҅стъ въꙁвратити сꙙ о҅тън҄ѫдꙋже ѥ҅смъ пришелъ
нъ ѥ҅лꙿма ꙗ҅ко раба христова любь҆ве и҅мата покои҅ти моѭ̑ хоудость҆ то ѥ҅же ва рекѫ а҅кꙑ о҅ть҆ць҆ то послоушаи҅та
и҅же ваю̑ варивъ сътворитъ ми хꙑꙁинѫ сѣсти ми вь҆ н҄еи҆ то тоу бѫдетъ ми житиѥ дожи и҆ до и҅схода доушꙙ моѥ҅ѧ҆
послоушаста же мѫжа та словесъ прѣподобь҆нꙑи҅хъ ѥ҅го и҅ бѣа҅ста ретꙙшта сꙙ о҅ба къто ѥ҅ю̑ варивъ съжиждетъ ѥ҅моу клѣть҆
саторнинъ же и҅мѣа҅ше село вь҆нѣ града не далече града
такожде же и҅ о̑уи҅кꙿторъ
и҅мѣа҅ше и҅ тъ о̑у примориꙗ҆
и҅ начꙙста ꙁъдати о҅ба въ и҅мꙙ блаженааго и҅саа҅к҄иа
саторнинъ же много мѫдръство въсприи҅мъ о̑умꙑсливъ правь҆дѫ ꙗко мѫжь тъ мль҆чаливѫ жиꙁнь ѥ҅стъ о҅бꙑклъ и҅ не трѣбоуѥ҅тъ нꙑнꙗ красенъ хлѣвинъ сътвори ѥ҅моу клѣть҆ дъвопомоститѫ
и҅ вь҆сѣчъскꙑ съвръшивъ ѭ̑ приде къ блаженꙋмоу и҅ глагола ѥ҅моу
се сътворихъ клѣть҆ ꙗ҅коже ѥ҅си повелѣлъ
въшъдъ живи вь҆ н҄еи҆
въшедъ же свꙙтꙑи о҅ть҆цъ нашъ вь клѣть҆ и҅ видѣвъ ѭ̑ беꙁмль҆вьнѫ
годѣ ѥ҅моу бꙑстъ
и҅ сѣде вь҆ н҄еи҆ съ многомъ о̑усрь҆диѥ҅мъ
о̑уи҅торъ же бѣаше прѣградилъ много мѣсто многамъ хлѣвинамъ и҅ великамъ
о̑увѣдѣвъ же ꙗ҅ко варилъ ѥ҅стъ саторнинъ печальнъ бꙑстъ ꙁѣло
и҅ въшъдъ къ прѣподобьноуо̑умоу вь҆ клѣть покланꙗаше сꙙ ѥ҅моу молꙙ и҆ да бꙑ и҅ то мѣсто съꙁъданоѥ҆ о҅ и҅мени ѥ҅го прѣѧ҅лъ
прѣподобънꙑи҅ же мѫжь҆ а҅кꙑ о҅ть҆цъ чꙙдолюбивъ прѣпирааше и глагол҄ꙙ
ни чꙙдо не тако тꙙжь҆ко си твори
господь҆нꙗ ѥ҅стъ ꙁаповѣдь҆ ѥже глагол҄етъ
бѫди вамъ е҅и҆ е҅и и҅ ни ни
а҅ ѥ҅же лише того то о҅тъ пронꙑра ѥ҅стъ
на н҄емъже о̑убо мѣстѣ господь съподобилъ мꙙ ѥ҅стъ сѣсти то на томъ подоба ми ѥ҅стъ сѣдѣти мль҆чꙙште дожи и до конь҆ца жиꙁни моѥ҅ѧ҆
и҅ помоливъ сꙙ ꙁа нꙗ о҅тъпоусти мирь҆нѣ
и҅ бѣа҅ше блаженꙑи и҅сак҄ии҆ живꙑ а҅гг҄ель҆ско житиѥ҆
многашꙿди же мѣн҄енаꙗ о҅на славънаꙗ мѫжа не и҅дѣа҅ста прѣжде въ полатѫ къ цр꙯оу а҅ште не рано вь҆ ꙁорꙙ шъдъша къ прѣподобь҆ноуо̑умоу покланꙗста сꙙ ѥ҅моу
и҅ тако благословьѥ҅ниѥ вь҆ꙁъмъша о҅тъхождаа҅ста радоуѭ̑шта сꙙ
Многомъ же и҅нѣмъ повѣдаѭ̑шта о҅ прѣподобь҆нѣѣмь҆ на рьвъность҆ доуховь҆нѫѭ̑ вь҆стависта
и҅ прихождаа҅хѫ о҅тъвь҆сѫдоу къ н҄емоу по вь҆сꙙ дьни въꙁграждаѥ҅ми и҅ о̑утврьждаѥ҅ми о҅ вѣрѣ господьн҄и прѣподобьнꙑи҅мъ словесꙑ ѥ҅го
мноꙁи же молꙗахѫ и прити ѥ҅моу въ домꙑ и҅хъ да помолитъ сꙙ богоу ꙁа н҄ꙙ
о҅нъ же видꙙ вѣрѫ и҅хъ и҅ непрѣꙁорь҆ство покаꙁоуѧ хаждаа҅ше
а҅ште ли да сълоучааше сꙙ нѣ о̑у кого о̑умоудити ѥ҅моу то и҅ꙁъхождаа҅ше ноштиѭ̑ и҅ вратомъ градънꙑи҅мъ ꙁатвореномъ сѫштемъ стоꙗ҅ше и҅ молитвѫ творѣа҅ше къ богоу
и҅ прѣкръштаа҅ше врата и҅ сама сꙙ о҅тврь҆ꙁаахѫ
и҅ тако хождаа҅ше вь҆ клѣть҆ своѭ̑
и҅ вѣрънꙑи҅ же цѣсарь҆ ѳеѡ̑досии прихождааше к н҄емоу и҅ молꙗше и҆ да поминаѥ҅тꙑ и҆ въ свꙙтꙑи҅хъ ѥ҅го молитвахъ
и҅ господь рекꙑи҆ и҅жде ѥ҅ста дъва и҅ли триѥ събрани въ моѥ и҅мꙙ то тоу ѥ҅смъ посрѣдоу и҅хъ тъ на славѫ свꙙтааго своѥ҅го и҅мене и҅ꙁволи о̑умножіти сꙙ словесъноуо̑умоу стадоу въгодника своѥ҅го
ꙗ҅коже бо вель҆гласънаꙗ трѫба трѫбꙙшти вь҆ставь҆ꙗ҅ѥ҅тъ многꙑ на въплъчениѥ рати тако небесьскоѥ житиѥ прѣподобь҆нааго о҅ть҆ца нашего и҅саа҅к҄иа вь҆сѫдоу же и҅ вь҆сѣмо проповѣдаѥ҅мо на а҅гг҄ельскоѥ҅ се житиѥ многꙑ приведе
не бо бѣа҅ше ѥ҅ште тоу никакогоже чрь҆нориꙁъца
тъгда видѣвъ саторнинъ божиѭ̑ благодѣтиѭ̑ множꙙштѫ сꙙ братиѭ̑ многѫ и҅мꙑ любь҆ве къ рабоу божию̑ о҅тъдастъ ѥ҅моу вь҆се то село да бѫдетъ властиѭ̑ ѥ҅моу на манастиръ
бѣа҅ше же блаженꙑи ꙗ҅ко свѣтило вь ть҆мнѣ мѣстѣ свь҆тꙙ сꙙ
а҅ште же сꙙ сълоучаа҅ше къгда и҅дѫштоу ѥ҅моу въ градꙑ съ въꙁъвавъшии҅мъ ѥ҅го въ домꙑ своѧ благословь҆ѥ҅ниꙗ ради ти а҅ште прошаа҅ше кто о҅тъ ништии҅хъ нѣчь҆со дати себѣ то а҅ште сꙙ сълоучаа҅ше не и҅мѣти ѥ҅моу ничь҆соже дати ѥ҅моу то котꙑгѫ сьвлѣкъ съ себе дадѣаше ништоуо̑умоу
тако же твораа҅ше вь҆са лѣта житиꙗ своѥ҅го господоу работаѧ въ молитвахъ прѣбꙑваѧ любострань҆ниѥ творꙙ ништелюбиѥ ꙁастѫпаѧ памꙙть҆ свꙙтꙑи҅хъ творꙙ добродръꙁостенъ некоторичьнъ беꙁълобенъ беꙁгнѣвь҆нъ поо̑учаливъ въ кротости о̑учꙙ приходꙙштꙙѧ къ правѣи҅ вѣрѣ ꙁаповѣдаѧ и҅ сь҆вѣдѣтель҆ствоуѧ о҅ вь҆сѣхъ и҅сповѣдати и҅ славити нераꙁꙿдѣлꙗѥ҅мѫѭ̑ и҅ коупꙿносѫштѫѭ̑ трои҅цѫ о҅ть҆ца и҅ сꙑна и҅ свꙙтааго доуха ꙗ҅ко тѣмъ доброчь҆стънꙑи҅мъ и҅сповѣдании҅мъ съпасениѥ чловѣчь҆ско състои҅тъ сꙙ
и҅ и҅но же много поо̑учаѧ не прѣста ни о̑умлъкнѫ о҅тъ добра
състарѣвъ же сꙙ о̑убо въ добрѣ старости дои҅де коньца житию̑
и҅ съꙁъвавъ вь҆се ѥ҅же о҅ христосѣ доуховьноѥ ѥ҅го стадо поо̑учивъ ѧ словесꙑ многꙑ тврь҆домъ и҅ непоꙁꙑбномъ прѣбꙑвати на камени вѣрꙑ господьн҄ꙙ прѣдастъ прѣштедроуо̑умоу богоу
бꙑстъ же плачъ въ братии ѥ҅го ради
о̑услꙑша же и҅ крь҆стиꙗ҅нꙑи цѣсарь҆ ѳеѡдѡсии҆ о҅ н҄емъ ꙗ҅ко о̑уже о̑усь҆пе
и҅ тѫжаа҅ше ꙁѣло
посъла же кръкꙑгѫ да вь҆ложивъше вь н҄ѫ чь҆сть҆ноѥ тѣло прѣподобънаꙿго привеꙁѫтъ вь великѫѭ̑ цръкъве ꙗ҅же тъгда ирини нарицаа҅ше сꙙ и҅ о҅тътѫдоу и҆ пакꙑ несѫтъ на погребениѥ
и҅ томоу бꙑвъшоу о҅бношть҆ницѫ творишꙙ въ намѣн҄енѣи цръкъви
и҅ тако на о̑утриꙗ вь҆сь градъ коупно съ а҅рхие҅пискоупомъ и҅ съ вьсѣмь҆ клиросомъ съ хвалами и҅ пѣснь҆ми доуховънꙑи҆ми несошꙙ и проваждаѭ̑ште дожи и до погребениꙗ
а҅урилиꙗ҅нъ же ѥ҅динъ о҅тъ славънꙑи҅хъ цѣсаръ мѫжь҆ противѫ манастꙑроу о҅ть҆ца и҅сак҄иа на полоуноштъ съꙁъда цръкъве свꙙтаꙿго прь҆вомѫченика стефана
въ врѣмꙙ же и҅ꙁношениꙗ тръблаженааго и҅сак҄иꙗ постави помошть на пѫти прѣдъ манастꙑремъ множь҆ство мѫжъ много да въсхꙑтивъше донесѫтъ мошти свꙙтаа҅го о҅ть҆ца нашего и҅саа҅к҄иꙗ҆ въ прѣжде реченѫѭ црькъве благословь҆ѥ҅ниꙗ ради
и҅ положити и҅ тоу
ꙗ҅коже и҅ бꙑстъ
тако о̑убо и҅ꙁволи положити сꙙ въ цръкъви ст꙯ааго прь҆вомѫченика стефана о҅ деснѫѭ̑ свꙙтꙑѧ трепеꙁꙑ вънѫтрь въ о҅лтари
о̑ученици же ѥ҅го печалоуѭ̑ште си въꙁвратишꙙ сꙙ въ манастꙑрь҆ недалече сѫштоу о҅тъ прѣжде реченꙑѧ цръкъве
Съконь҆ча же сꙙ свꙙтꙑи о҅ть҆ць҆ нашъ и҅ и҅сповѣдникъ и҅сак҄ии҆ мѣсꙙца марта к꙯ а цѣсарь҆ствоуѭ̑штоу хрь҆столюбивоуо̑умоу цр꙯ю ѳеѡдосию̑ на славѫ господоу нашемоу їс꙯ хс꙯оу ѥ҅моуже слава и҅ дръжава вь҆ вѣкꙑ вѣкомъ
а҅минъ
мѣсꙙца марта к꙯в мѫчениѥ свꙙтоую҄ трофима и҅ е҅укарпиѡ҄на
и҅ тако вь҆сѣкоѧ҆ пакости и҅ вь҆сѣкоѧ бѣдꙑ вь҆са вь҆сѫдоу и҅спль҆нишꙙ сꙙ
господь҆ же помагааше вь҆сѣмъ подвиꙁаѭ҄штии҅мъ сꙙ на мѫчениѥ҆ ꙗ҅коже бꙑстъ о҅ славь҆нꙋю҄ мѫченикоу трофимѣ и҅ е҅укарпиѡ҄нѣ
сиꙗ о҄убо свꙙтаꙗ мѫченика вои҅на бѣа҅ста о҄у того кънꙙꙁа мѫчꙙштааго крь҆стиꙗнꙑ
и҅нъ же никтоже не бѣа҅ше ѥ҅моу и҅ꙁвѣстенъ раꙁвѣ сею҄ о҅ мѫчении҆
люта бо и҅ нечловѣчь҆ска сѫшта на божиѧ рабꙑ бꙑста лютѣи҅ша
и҅доста же примꙑшл҄ѣѭ҄шта горъкꙑѧ мѫкꙑ
о҅гн҄ь бо многъ съ великомъ шоумомъ на въꙁдоусѣ въи҅нѫ гласъ и҅споуштаа҅ше
камо сꙙ подвиꙁаѥ҅та трофиме и҅ е҅укарпиѡ҄не
почꙿто ли рабомъ мои҅мъ прѣтита
не прѣо҅долѣѥ҅та тѣмь ни же и҅хꙿ побѣдита
нъ бѫдета и҅ ва сь҆ н҄ими тако мь҆нѣ миловавъшоу ва
Се слꙑшавъша лютаꙗ та и҅ соуроваꙗ и҅ нечловѣка падоста на ꙁеми не сътръпѣвъша ни вида того ни гласа долоу клꙙчꙙшта и҅ лици ꙁакрꙑваѭ҄шта
кꙿто сиї ѥ҅стъ рекоста великꙑи҆ богъ ꙗ҅вивꙑи҅ сꙙ и҅ глаголавꙑи҆ къ нама
блажена бꙑховѣ бꙑла а҅ште бꙑховѣ раба ѥ҅го бꙑла
се и҅ма съ великомъ страхъмъ глагол҄ѫштема раꙁдра сꙙ о҅гн҄ьнꙑи҆ о҅блакъ и҅ ста
и҅ гласъ и҅ꙁꙿ н҄его бꙑстъ
въстанѣта глагол҄ꙙ и҅ покаи҅та сꙙ
и҅ грѣси ваю҄ о҅ставь҆ꙗ҅ѭ҄тъ сꙙ
и҅ видѣста нѣкого въ бѣлахъ риꙁахъ посрѣдѣ о҅блака сѣдꙙшта многꙑ же прѣстоѧ҅штꙙ
то и҅ма рекꙿшема беꙁ вѣсти а҅биѥ бꙑстъ о҅блакъ
Сиꙗ же плакаа҅ста сꙙ и҅ тѫжааста о҅ томь҆ ѥ҅же сътвориста ꙁь҆ло много
и҅ молꙗа҅ста съ слъꙁами припадаѭ҄шта проштениꙗ просꙙшта о҅ съгрѣшении҅хъ ѥ҅ю҄
пришь҆дъшема же и҅ма блиꙁъ никомидиѧ живѫштии въ гꙿрадѣ надѣа҅хѫ сꙙ ꙁъло нѣчꙿто приѧ҅ти о҅тъ н҄ею҄ сѫштии҅мъ тоу крьстиꙗ҅номъ
о҅на же а҅биѥ пришь҆дъша къ претороу ѥ҅же ѥ҅стъ сѫдиште и҅ждеже и҅ма бѣа҅ше повелѣлъ прѣбꙑвати кънꙙꙁъ ꙁабꙑста же о҅ н҄емь҆же бѣа҅ста посълана
ни цѣсара ꙁакона ни ꙁаповѣдии помь҆нѣꙿста
нъ паче божии҆ ꙁаконъ и҅ꙁволиста ѥ҅же ѥ҅стъ съпасениѥ҅ доуши и҅ тѣлоу
вь҆лѣꙁъша же въ ть҆мницѫ раꙁдрѣшиста а҅биѥ сѫштꙙѧ҆ тоу братиѭ҄ ѧ наричѫшта бꙑвъшеѥ҅ же ꙗ҅вьѥ҅ниѥ съповѣдаѭ҄шта
и҅ ꙗ҅ко и҅ вѣ хоштевѣ крь҆стиꙗ҅на бꙑти повѣдаа҅ста
ꙗ҅ко многꙑи҅мъ мь҆нѣа҅ше сꙙ дѣлоу прѣславъноу бꙑти
трѡфимъ и҅ е҅укарꙿпиѡ҄нъ словѫштаꙗ при л҄оутости и҅ при дръꙁости и҅ кнꙙꙁемь посълана на крь҆стиꙗ҅нꙑ мѫчитъ о҅на же небрѣгъша повелѣніꙗ҆ кнꙙꙁъ паче крь҆стиꙗ҅номъ приꙗѥ҅та
Слꙑшавъ же кнꙙꙁь҆ бꙑвъшаꙗ приде вь҆ никомидиѭ҄
и҅ приꙁъвавъ ꙗ рече
что ва бꙑстъ вь҆сѣхъ чловѣкъ о҅каа҅ннѣи҅шаꙗ
како тврьдѣи доуши ваю҄ напрасно прѣмѣниста сꙙ
о҅травена ли бꙑста
повѣдита ми
нъ о҄умъ ли ѥ҅ста погоубила
съберѣта о҄умъ и҅ помꙙнѣта сꙙ да не то.жде прии҅мета ѥ҅же многашди и҅нѣмъ҆ сътвориста
҅Она же о҅тъвѣштавъша рекоста
ꙁанѥже твориховѣ то о҄увѣдѣховѣ господа
ꙗ҅роу да бꙑ о҅брѣлъ лютѣи҅шꙙ и҅ нечловѣчьнѣи҅шꙙ
и҅ то и҅ма рекꙿшема повелѣ кнꙙꙁь бити ꙗ жъꙁлиѥмъ по ребромъ и҅ власѣномъ соукномъ вь҆стирати ранꙑ ѥ҅ю҄
и҅ не о҄успѣ ничь҆соже
видѣа҅ше же ꙗ сладь҆цѣ тръпꙙшта
сеть҆нѣѥ҅ же побѣжденъ бꙑвъ о҅тъвѣтъ дастъ о҅ н҄ею҄
о҅гню прѣдати ꙗ повелѣ
о҅на же и҅ нанесенꙑѧ и҅ма ранꙑ добь҆ѥ сътрьпѣвъша и҅ съ пострадавъшии҅ми причътъша сꙙ коупꙿно съ ст꙯ꙑи҅ми мѫченикъи съподобиста сꙙ приѧти небесь҆скоѥ цѣсарь҆ство
съконь҆часта же сꙙ свꙙтаꙗ божиꙗ мѫченика въ никомидии҅стѣ градѣ о҅ христосѣ господі нашемъ сь҆ н҄имъже о҅цо꙯у слава и҅ дръжава съ свꙙтꙑи҅мъ доухомь нꙑнꙗ и҅ присно и҅ вь вѣкꙑ вѣкомъ а҅минъ
Мѣсꙙца марта к꙯ г
мѫка ст꙯ааго дометиа и҅ ꙋ҄ченикъ ѥ҅го
Іоу҆лиꙗ҅ноу тъгда пришедъшоу въ а҅нтио҅хии҅скꙑи градъ
не бо ѥ҅стъ цѣсаремъ того нарешти
довь҆лѣѥ҅тъ бо ѥ҅моу беꙁаконникомъ и҅ прѣстѫпь҆никомъ ꙁъвати и ꙁан҄е ꙁаповѣди божиѧ прѣстѫпивъшоу ѥ҅моу коумиромъ жрь҆ти
тъ бо нао҄учивъ сꙙ божиѥ҅мъ словесемь҆ и҅ поставьѥ҅нъ бꙑвъ клиросѣ диꙗ҅къ и҅ носивъ прѣчистꙑѧ таи҅нꙑ въ о҅лтари прѣстоꙗ҅лъ слоужꙙ
прѣстѫпи свои҅ санъ паче же не прѣстѫпи
нъ того богъ ꙗ҅ко недостои҅на о҄укорь҆ сътвори ꙗ҅ко и҅ю҄довѫ подражавъша прѣльсть҆
Въшъдъ о҄убо въ а҅нтио҅хии҅скꙑи градъ доброчь҆стънꙑѧ гонꙗаше
а и҅же ѧ гонꙗаше то тꙑѧ прилюбьꙗ҅ше и҅ кръмь҆ꙗ҅ше
и҅нꙑ же ноуждааше бога о҅тъврѣшти сꙙ да съконь҆чаѥ҅тъ сꙙ реченоѥ а҅постолоу рекшоу
пронꙑривии҅ же чловѣци и҅ чародѣи҅цꙙ на горь҆шеѥ прѣспѣѭ҄тъ льстꙙштеи҆ ль҆сть҆ми
стоѧ҅штеи҅ же на тврь҆дѣѥ҅мъ камени рѫгаахѫ сꙙ томоу
бѣа҅ше бо мѫжь҆ тъ не простъ и҅ грѫбъ нъ прокаꙁивъ славоѭ҄ и҅ и҅мѣниѥ҅мъ въꙁгражденꙑи҅хъ на пѣсь҆цѣ дш꙯ꙙ прѣльштаѧ
тъ о҄убо въшь҆дъ въ градъ въ црь҆къве великѫѭ҄ ѭ҄же съꙁъда цѣсарꙿ конь҆статинъ о҄укори и҅ беꙁъчь҆ствова ѭ҄ кон҄емъ граждъ сътворивъ ѭ҄
а҅ о҅лтарь своѥ҅моу кон҄оу о҅тълѫчи стаꙗ҅ти
такова же и҅ таковаꙗ ꙁъла чь҆стьнѣи божии цръкви покаꙁа
на того о҄убо нечь҆стивааго рать҆ вь҆ста о҅тъ а҅сурии҆
и҅ ноужда ѥ҅моу бѣа҅ше и҅ти вои
тъ же и҅схождаа҅ше на рать҆
и҅дѫштоу же ѥ҅моу на пѫть҆ нѣкотории пристѫпивъше кꙿ н҄емоу навадишꙙ на праведника дометиа
тъгда томител҄ь сладь҆цѣ прии҅мъ вадивъшꙙѧ҅ тꙑѧ о҅тъвѣшта глагол҄ꙙ
шъдъше приведѣте ми и҆
то слꙑшавъше о҅каании҆ ради бꙑшꙙ славꙙште томітелꙗ да твръдо и҅ непостѫпь҆но бѫдетъ и҅же о҅тъ н҄его на крь҆сть҆ꙗ҅нꙑ бѣшениѥ
и҅ текꙿше къ пештерѣ ст꙯аа҅го дометиꙗ҅на видѣшꙙ и҆ а҅кꙑ а҅гг҄ельскъ о҅браꙁъ и҅мѫшта стоѧ҅шта и҅ протꙙгъша рѫцѣ на небо и҅ добродарьствънѫѭ҄ пѣснь҆ въспоуштаѭ҄шта богоу коупꙿно съ дьвѣма о҄ученикома свои҅ма
и҅ прь҆воѥ о҄убо оужасни бꙑвъше глаголаахѫ дроугъ къ дроугоу
како о҄убо въꙁможемъ пристѫпити къ таковоуо҄умоу мѫчителю
и҅ли кѫѭ҄ винѫ обрꙙштемъ на погоубь҆ѥниѥ ѥ҅го
ѥ҅да прио҅брꙙштемꙿ грѣхъ себѣ
дроуꙁии҅ же глаголаахѫ
о҅тъженѣмъ и҅ о҅тъ прѣдѣлъ сихъ
а҅ште ли вь҆сꙙ люди привлѣчетъ къ себѣ и҅ вѣроуѭ҄тъ къ рождъшоуо҄умоу сꙙ о҅тъ мариѧ ѥ҅гоже распꙙшꙙ нѣкъгда ꙗ҅ко достои҅нна съмрь҆ти сѫшта съ дꙿвѣма раꙁбои҅никома жидове
цѣсароу о҄убо на крьстиꙗ҅нꙑ гнѣваѭ҄штоу сꙙ и҅ бол҄ꙗромъ и҅ кнꙙꙁемь кꙿто ставитъ сего о҄убити
грꙙдѣте о҄убо видимъ что сѫтъ
и҅ въшедꙿшемъ вꙑше мѫжа того ст꙯аа҅го видѣшꙙ и҆ стоѧ҅шть҆ съ дьвѣма о҄ученикома ѥ҅го молитвѫ шестааго часа творꙙшта
и҅ глаголашꙙ ѥ҅моу
и҅ꙁиди
готови сꙙ на пѫть҆ къ цѣсароу
о҅нъ же не о҅тъвѣшта имъ нъ прѣбꙑвааше въ молитвѣ своѥ҅и
и҅ пакꙑ рекошꙙ ѥ҅моу
и҅ꙁиди
готови сꙙ на пѫть҆о҄утросиѭ҄ къ цѣсару
тоу бо приходитъ
о҅нъ же не хотꙙ о҅ставити молитвꙑ не о҅тъвѣшта и҅мъ словесе
а҅биѥ҅ же а҅кꙑ ль҆ви кръвоꙗ҅дивии҆ о҄устръмишꙙ сꙙ на н҄ь скръжьштѫште ꙁѫбꙑ
и҅ въꙁемл҄ѫште камениѥ мештаа҅хѫ на н҄ь и҅ на о҅ба о҄ученика ѥ҅го
толма же беꙁбожь҆нии ти меташꙙ камениѥ на правь҆дь҆ника дон҄елѣже напль҆нишꙙ пештерѫ камениꙗ ꙗ҅коже не ꙁнати пештерꙑ
и҅ тако свꙙтꙑи прѣдастъ доушѫ господоу съ дьвѣма о҄ученикома свои҅ма
и҅ бꙑстъ праведь҆никоу и҅ о҄ученикома ѥ҅го гробъ пештера та
и҅ текъше побивъшии правь҆дь҆ника въ҆ꙁвѣстишꙙ цр꙯оу и҅о҄улиꙗ҅ноу вь҆са бꙑвъшаꙗ и҅ ꙗ҅ко
мꙑ правьдника побихомꙑ
҆Ѡ беꙁаконь҆нааго вьꙁбѣшениꙗ
҆Ѡ ѥ҅же тъгда о҅слѣпь҆ѥниѥ невѣрънꙑи҅хъ чловѣкъ о҄убиваѭ҄штии҅хъ вѣрънꙑѧ
и҅ правъдѫ кръвь҆ми о҅скврь҆нити тъштꙙштꙙѧ҅ сꙙ и҅ вь҆сѣ мѣста слѣдꙙштемъ ꙗ҅коже побити доброчь҆стиꙗ дѣлател҄ꙙ
нъ сѣ о҅ставивъ ѥ҅же беꙁбожьнꙑи҅хъ тѣхъ на доброчьсть҆нꙑѧ вь҆ꙁбѣшениѥ къ свꙙтоуо҄умоу дометиꙗ҅ноу повѣстемъ въꙁвраштѫ сꙙ
мѣсто о҄убо свꙙтаа҅го пештерꙑ погоубь҆ѥ҅но и беꙁ вѣсти бꙑстъ посꙑпано камении҅мь ѥ҅же на правь҆дника меташꙙ порастъ бꙑлиѥ҅мъ многомъ и҅ трьниїмꙿ
тако бо и҅ до дь҆н҄ешь҆н҄ꙗго дьне ѥ҅стъ нараштениѥ горꙑ тоѧ
прѣшъдъшема же дь҆вѣма лѣтома по съконь҆чании свꙙтаа҅го сълоучи сꙙ коупь҆цоу нѣкотороуо҄умоу гънавъшоу вель҆бѫдꙑ своѧ и҅ пасти ѧ на мѣстѣ томь҆
пасѫштемъ же сꙙ вель҆бѫдомъ тоу по прилоучаю҄ ѥ҅дна о҅тъ н҄ихъ шь҆дши блиꙁъ вь҆си вь҆лѣꙁе въ н҄ивѫ ꙗ҅сти хотꙙшти
тѫ же видѣвъ господінъ н҄ивꙑ тоѧ тече и҅ꙁгънати ѭ҄
и҅ꙁгонима же въпаде сꙙ въ пѣровъ и҅ и҅ꙁломи ногѫ прѣдьн҄ѫѭ҄
и҅ которѣ бꙑвъши междоу господиномъ вельбѫда и҅ господиномъ н҄ивꙑ повръже ѭ҄ въ горѣ на мѣстѣ и҅деже лежаꙿше свꙙтꙑи҆ не видимь никꙑмьже
шьдь о҄убо господинь еѧ вь курестинь градь и повѣда кьнѧꙁоу о нивѣ и како оклоснишѧ емоу вельбѫдь
вельбѫдоу же оставеноу бьівьшоу тоу до четьірь дьнии и лежѧштоу на мѣстѣ и покоушаѫштоу сѧ вьстати и раꙁломеньіѧ ногьі не могѫштоу оутврьдити стѫпи
и҅ въниде ѥ҅моу нога въ доупинѫ пештерънѫѭ҄ и҅деже бѣа҅хѫ мошти свꙙтꙑхъ
и҅ а҅биѥ о҄утврьди сꙙ нога вель҆бѫдоу и҅ бꙑстъ съдрава
Пришъдъ же господинъ ѥ҅го притече къ н҄емоу
вель҆бѫдъ же видѣвꙑ и҆ и҅стръже ногѫ своѭ҄ и҅ тече и҅ сьрѣте и҆
о҅нъ же видѣвꙑ и҆ и҅ въ о҄ужасти бꙑвꙿ хвал҄ѣше и҅ славь҆ꙗше господа
въпрашаа҅хѫ же ѥго дроужина ѥ҅моу
что ѥ҅стꙿ прѣславъноѥ҅ се
о҅нъ же рече и҅мъ
а҅ꙁъ о҅ставихъ и на мѣстѣ хромъ сѫштъштъ
о҅ни же рѣшꙙ ѥ҅моу
грꙙди и҅ покажи намъ да видимъ и҅ꙁвѣсть҆нѣѥ мѣсто то
и҅ шъдъше на мѣсто о҅брѣтошꙙ доупинѫ великѫ
и҅ а҅биѥ҆ нѣкотории о҅ть н҄ихъ рѣшꙙ ѥ҅моу
по и҅стинѣ свꙙтааго дометиꙗ мѣсто се ѥ҅стъ
и҅ о҄убо сь҆де о҅брꙙштемъ и҅ ст꙯ꙑѧ мошти ѥ҅го
и҅ шъдъше приведошꙙ попꙑ да творꙙтъ молитвꙑ на мѣстѣ
о҅ни же мотꙑкꙑ и҅ рꙑла вь҆ꙁемъше копашꙙ
и҅ о҅брѣтъше мошти и҅ꙁнесошꙙ съ пѣснь҆ми и҅ хвалами и҅ съ достои҅ньнѫѭ҄ чь҆стиѭ҄
и҅ вьнесошꙙ вь црь҆кве тоу сѫштꙙѧ вь҆си
многоу же народꙋ сътекъшоу сꙙ и҅ мꙑслꙙштемъ въсꙿхватити правь҆дника мошти и҅ о҄ученикоу ѥ҅го въспрѣтишꙙ и҅мъ ꙗ҅ко крамольникомъ
любь҆ѥ҅ници же свꙙтꙑи҅хъ въꙁь҆мъше мошти и҅хъ положишꙙ на свꙙтѣѣмь҆ мѣстѣ
бꙑстъ же на странахъ тѣхъ праꙁдь҆никъ великъ
вь҆си бо съшедъше сꙙ попове же и҅ клирици о҅блаши же и҅ чрънориꙁьци и҅ и҅гоумени сътворишꙙ праꙁдь҆никъ великъ
дръжꙙтъ же памꙙть҆ свꙙтꙑи҅хъ моштии дожи и҅ до нꙑнꙗ
се ѥ҅стъ свꙙтааго дометиꙗ житіе҆
се ѥ҅стъ праведника мѫчениѥ
си сѫтъ прѣподобь҆нааго троудьні҄ въгодь҆ни богоу и҅ о҅тцемь и҅ а҅гꙿгеломꙿ и҅ чловѣкомъ
тѣхъ ради и҅ꙁлиха любімъ ѥ҅стъ богомъ
чътомъ же ѥ҅стъ кънꙙꙁи
покланꙗѥ҅мъ же чистител҄и и҅ доброчьстивꙑи҅мъ людемъ и҅же и҅ дръꙁновениѥ и҅матъ молитвовати къ богоу ꙁа нꙑ
ѥ҅моуже слава дръжава коупь҆но о҅тьцоу и҅ ст꙯оуо҄умоу дх꙯оу нꙑнꙗ и҅ присно и҅ вь вѣкꙑ вѣкомь҆ а҅мин
страсть свꙙтааго чистител҄ѣ и҅ мѫченика а҅ртемиа
Вь҆ лѣто дводесꙙтъноѥ и҅ четврь҆тоѥ҆ цѣсара диѡ҄клитиа҅на мꙙтежь҆ бꙑстъ великъ
и҅ вь҆ꙁисканиѥ бѣсовъскоѥ҅ и҅ коумирь҆скоѥ
пришъдъшоу же нѣкомоу комитоу въ странꙑ лао҅дик҄иискꙑѧ҆ и҅ вь҆шъдъ въ градъ вь҆ꙁискаа҅ше мѣстъ црькъвиштънꙑи҅хъ и҅ждеже стоꙗ҅ше капиште а҅полоново
и҅ о҅брѣтъ жрътвѫ и҅ ѳъмьꙗ҅нъ принесе и҅мъ
слꙑшавъше же сѫштии҆ въ градѣ кръстиꙗ҅ни сътекошꙙ сꙙ въ цръкъве божиѭ҄
е҅піскоупъ же сисинии о҄учааше глагол҄ꙙ къ христовомъ рабомъ
чꙙдьца моꙗ
таче въшъдъ въ цръкꙿвиште а҅ртемидово вь҆ꙁисковаа҅ше капиштъ црькъвънꙑи҅хъ
и҅ нѣкотории о҅тъ е҅линъ о҅бадише е҅пископа глагол҄ѫште ꙗ҅ко
полоуношти же бꙑвъшоу повелѣ комисъ свѣштꙙ принести и҅ свѣтити по вь҆семоу претороу и҅ прѣбꙑвати сь҆ н҄имъ вои҆номъ ѥ҅го
и҅ глагола къ доместикомъ свои҅мъ
глаголашꙙ к н҄емоу доместици
доброчь҆стивии боꙁи и҅ о҅свѣштаниѥ богꙑн҄ꙙ а҅ртемидꙑ ти тꙙ и҅мѫтъ сънабь҆дѣти
лютѣ же ѥ҅моу страждѫштоу и҅ не могѫштоу тръпѣти болѣꙁни повелѣ вои҅номъ свои҅мъ шъдъше въ црь҆къве и҅ решти пискоупоу сисинию҄ ꙗко
помоли сꙙ о҄убо ꙁа мꙙ къ богоу да въстанѫ и҅ и҅ꙁбѫдѫ мѫкꙑ сеⱕꙙ
шедъше же вои҅ни глаголашꙙ е҅пискоупоу ѥ҅же слꙑшашꙙ
о҅тъвѣштавъ же е҅пискоупъ глагола и҅мъ
шъдъше повѣдите комитоу вашемоу
ꙁлато твоѥ и҅ сьребро твоѥ да бѫдетъ съ тобоѭ҄
и҅ꙁшедъшоу же ѥ҅моу и҅ꙁ града лао҅дик҄ии҅скааго и҅ шъдъшоу трии҆ поприштъ сь҆рѣте и рабъ божии҆ а҅ртемонъ и҅дꙑ и҅ꙁꙿ лова дивиѧѧ животꙑ о҄улавь҆ꙗѧ словомъ хс꙯овомъ
вь҆слѣдьствоваста же вь҆слѣдъ ѥ҅го дъва е҅лени и҅ шесть҆ дивиихъ коꙁъ и҅же и҅дошꙙ къ е҅пискоупоу сисинию҄
и҅мѣа҅ше бо е҅пискоупъ сисинии҆ врътꙿпоградъ красьнъ
повелѣ же комисии ставити кръкꙑгѫ
и҅ въпрашаа҅ше раба божиꙗ а҅рꙿтемона
како ꙁвѣри сиꙗ о҄улови
мьнѣа҅ше бо комисꙿ ꙗ҅ко питаѥ҅ми сѫтъ и҅ кротьци
глагола же к н҄емоу рабъ божии а҅ртемонъ
словесемь҆ христосомъ си о҄уловь҆ѥ҅ни бꙑшꙙ
Комись҆ рече
а҅ртемонъ рече
а҅ꙁъ о҅тъ младеньства крь҆стиꙗ҅нъ ѥ҅смъ
повелѣ же а҅биѥ комисъ веригꙑ ѥ҅моу наложивъше на вꙑѭ҄ прѣдати и дь҆вѣма вои҅нома и҅ вь҆слѣдовати ѥ҅моу дожи ї до к҄есарии҅ска града
тъгда повелѣ свꙙтꙑи а҅ртемонъ е҅лень҆ма и҅ дивии҅мъ коꙁамꙿ и҅ти къ е҅пискоупоу къ врътпоградоу
о҅ни же съ спѣхомъ шъдъше сташꙙ блиꙁъ града
видѣвъ же ѧ е҅пискоупъ глагола къ вратароу
а҅биѥ҅ же ѥ҅динъ о҅тъ ѥ҅лению о҅твръꙁъ о҄уста своꙗ рече чловѣчꙿскомъ гласомъ
рабъ божии҆ а҅ртемонъ ѧ҅тъ бꙑстъ нечистꙑи҅мъ комисомъ
и҅ и҅дꙑ въ к҄есарии҅скꙑи҆ градъ сь҆вꙙꙁанъ прѣданъ бꙑстъ дьвѣма вои҅нома
намъ повелѣ прити къ врътꙿпоградоу семоу
и҅ пришъдъшоу ѥ҅моу глагола къ н҄емоу е҅пискоупъ
глагола ѥ҅моу диꙗ҅къ
е҅и господи виждѫ
гл͞га ѥ͞ппъ
ѥ҅динъ бо о҅тъ ѥ҅лению҄ чловѣчь҆скомъ гласомъ глагола ꙗ҅ко преꙁвутеръ и҅ рабъ божии҆ а҅ртемонъ ѧ҅тъ бꙑвъ нечистꙑмъ комисомъ и҅детъ въ к҄есариѭ҄
и҅ о҄ужастъ о҅бъдръжитъ мꙙ о҅ чловѣчьстѣ гласѣ ѥ҅лене
и҅ а҅ште то тако ѥ҅стъ то грꙙди вьꙁь҆ми благословь҆ѥ҆ниѥ҆
и҅ и҅ди въ к҄есариѭ҄ съ ѥ҅динѣмꙿ слоугоѭ҄
велика бо печаль въ мьнѣ ѥ҅стъ
въꙁьмъ же диꙗ҅къ благословь҆ѥ҅ниѥ о҅тъ е҅пискоупа и҅ помоливъ сꙙ и҅дѣа҅ше пѫть҆мь҆
шъдъ о҄убо въ к҄есариѭ҄ и҅скаꙿше раба господь҆нꙗ а҅ртемона
бѣа҅ше же свꙙтꙑи вь҆ темници
о҅брѣтъ же и диꙗ҅къ глагола къ н҄емоу
рабе бога вꙑшън҄ѣꙿго и҅ пастоуше словесънъи҆хъ о҅вецъ
како нꙑ о҅стави ѥ҅динꙑ и҅ въпалъ ѥ҅си въ рѫцѣ томител҄и
глагола кꙿ н҄емоу свꙙтꙑи а҅ртемонъ
ѥ҅ште бо нѣстъ въпрашаниѥ о҅ мь҆нѣ бꙑло
шъдъ о҄убо вь҆ꙁвѣсти е҅пискоупоу ꙗ҅ко
е҅пискоупъ же помоли сꙙ глагол҄ꙙ
господи їс꙯ хс꙯е иꙁбавивꙑи дании҅ла иꙁ оустъ львовъ иꙁбавивꙑи три о҅трокꙑ о҅тъ пешть҆нааго о҅гн҄и цѣсара науходоносора и҅ꙁбави и҅ и҅ раба своѥ҅го а҅ртемона о҅тъ томителꙗ комиса
пришъдъшꙋ же ѥ҅моу комись глагола к н҄емоу
повѣждъ ми старь҆че что ти ѥ҅стъ и҅мꙙ
о҅нъ же рече
а҅ртемѡнъ
комись҆ рече
тꙑ ли ѥ҅си раꙁоривꙑи и҅ съкроушивꙑи҆ великѫ богꙑн҄ѫ а҅рфемѫ
глагола свꙙтꙑи҆ а҅ртемонъ
а҅ꙁъ ѥ҅смъ
комисъ глагола
повѣждь ми старь҆че како прѣо҅бидѣ силѫ ѥ҅ѧ҆ и҅ не гнѣва сꙙ на тꙙ
свꙙтꙑи҆ а҅ртемонъ рече
тебе прѣо҅биждѫ молꙙ сꙙ богоу моѥ҅моу да побѣждѫ мѫчител҄ьство твоѥ
комись҆ глагола
по правьдѣ нарече сꙙ а҅ртемонъ
ꙗ҅коже бо мь҆н҄ѫ то рабъ ѥ҅си богꙑн҄ꙙ а҅ртемидꙑ
Свꙙтꙑ а҅ртемонъ глагола
нечистꙑи҆ и҅ непрѣподобь҆нꙑи сꙑне диꙗ҅вол҄ь о҅мрачене о҄умомъ а҅ште хоштеши о҄увѣдѣти о҅ и҅мени моѥ҅мъ то о҄увѣждъ ꙗ҅ко ѥ҅ште сѫштѫ ми въ ѫ҅тробѣ матерн҄і о҅бѣштании҅мъ дано бꙑстъ и҅мꙙ моѥ
комисъ рече
почти си старость҆ и҅ о҄усрамьꙗи҅ сꙙ сѣдинъ свои҅хъ
и҅ пожьри великоуо҄умоу богоу а҅склипию҄
Мѫченикъ глагола
и҅ капиштемъ не пожръхъ
а҅ нꙑн҄ѣ ли велиши ми подобꙿноуо҄умоу тебѣ нечоувь҆ствъноуо҄умоу бѣсоу пожръти
и҅ пожь҆рѫ ѥ҅моу
Комисъ глагола
нъ своѭ҄ славѫ и҅матъ великꙑи҆ богъ а҅склипии҆
и҅ а҅ште не прии҅метъ ть҆мь҆ꙗ҅нь҆наа҅го каждениꙗ ни жрътвъ то не можеши вь҆нити въ цръкъве
бѣа҅хѫ же въ цръквишти томъ ꙁмиѥ҅ве живѫште
Глагола свꙙтꙑи
и҅дѣмъ въ црь҆къве
видѣвъ же комись҆ и҅ народи о҅тъбѣжашꙙ
и҅ глагола комись свꙙтоуо҄умоу
видиши ли старьче ꙗ҅ко велика сила ѥ҅стъ и҅ не приѥмь҆ѥ҅тъ никогоже вь҆нити беꙁъ ѳь҆миꙗ҅на
глагола правь҆дьникъ
повели жърь҆цоу своѥ҅моу да о҅тврь҆ꙁетъ црь҆къве
и҅ а҅ꙁъ вь҆нидѫ
тъгда повелѣ комисъ жь҆рьцоу да о҅тврь҆ꙁетъ
мол҄ѫ сꙙ вашеи҆ свѣть҆лѣи власти
не могѫ о҅тврѣсти бесъ ѳь҆мьꙗ҅на и҅ жрьтвꙑ
тъгда прии҆мъ жь҆рьцъ ть҆миꙗ҅нъ принесе
и҅ о҅твръꙁъ црькъве а҅биѥ҆ о҅тъбѣже
тъгда глагола комисъ праведь҆никоу
старьче а҅ште прѣо҅бидиши и҅ можеши вь҆нити вь҆ црь҆къве то вь҆ниди
и҅ сташꙙ ꙁвѣриѥ непостѫпь҆ни
помоли же сꙙ свꙙтꙑи глагол҄ꙙ
такожде господи и҅ при мь҆нѣ грѣшь҆нѣѣмъ твоѥ҅ѭ҄ силоѭ҄ и҅ твои҅мъ божь҆ствомъ ꙁвѣри сиѧ о҄умори да прославитъ сꙙ имꙙ твоѥ свꙙтоѥ
и҅ꙁлѣꙁошꙙ же ꙁвѣриѥ вънъ црь҆къве повелѣнии҅мъ правь҆дника
видѣвъше же народи и҅ комисъ ꙁвѣри и҅ꙁлѣꙁъшꙙ вь҆нъ и҅ цръкве о҅тъбѣгошꙙ
тъгда глагола и҅мъ свꙙтꙑи҆
не бои҅те сꙙ сто҅ите
и҅ нꙑнꙗ о҄уꙁь҆рите ꙗ҅ко силоѭ҄ божиѭ҄ и҅ꙁмърѫтъ
начꙙшꙙ же ꙁмиѥ҅ве глаголати чловѣчь҆скꙑ гласꙑ
комисе почто приведе въ градъ сии҆ правьдивааго сего мѫжа да нꙑ погоубитъ
и҅ тꙑ не о҄успѣѥ҅ши ничсоже
Слꙑшавъ же комисъ гласъ ꙁвѣрии о҄убоꙗ сꙙ
и҅ хотѣа҅ше бѣжати
и҅ глагола мѫченикъ
не бои҅ сꙙ бꙑлꙗ
се бо о҄уже и҅ꙁмь҆рѫтъ
въꙁдоунѫ же на н҄ꙙ правь҆дникъ
и҅ падъше прѣдъ ногама ѥ҅го расѣдашꙙ сꙙ ꙗ҅коже о҅тъ пл҄уска того мьнѣти вь҆сѣмъ ꙗ҅ко громъ бꙑстъ
Глагола же свꙙтꙑи҅ а҅ртемонъ
видиши ли бꙑлꙗ чьсти вашꙙ како силоѭ҄ божиѥ҅ѭ҄ и҅ господа нашего і꙯с хс꙯а и҅ꙁмь҆рѣшꙙ
Видѣвъ же старѣи҅шина жь҆рь҆чь҆скъ вьꙁдвигъ гласъ великъ глагола
Великъ богъ крьстиꙗньскъ
припадъ же къ ногама ст꙯ааго глагола
рабе бога живааго мол҄ѫ ти сꙙ
не о҅тъстѫпьѭ о҅тъ тебе
доселѣ бо прѣлиштаа҅хъ сꙙ надѣѧ҅ сꙙ на капишта и҅ на ꙁвѣри сиѧ
о҅тъшъдъшоу же народоу и҅ кнꙙꙁоу не трь҆пꙙштоу срама повелѣ свꙙтаа҅го вести на сѫдиште да прѣдъ народомъ въпрашаѥ҅тъ ѥ҅го
приведеноу же бꙑвъшоу мѫченикоу глагола к н҄емоу комисъ
тако ми великѫѭ҄ богꙑн҄ѫ а҅ртемѫ и҅ двоѥнадесꙙтелоучь҆ноѥ сльнь҆це
свꙙтꙑи҆ а҅ртемонъ глагола
силоѭ҄ христосовоѭ҄ и҅ рафаи҅ла а҅рхагг҄ела ꙁвѣри сиѧ и҅ꙁморихъ
комисъ глагола
распꙙтꙑи нашимъ родомъ ѥ҅да можетъ силѫ и҅мѣти
Свꙙтꙑи а҅ртемонъ глагола
о҅мрачене о҄умомъ ꙁмиѥ҆ о҅бьветь҆шавьшіꙗ рабе дь҆бри о҅гн҄ьнꙑѧ ѥ҅ште ли сꙙ о҅тъмештеши не хотꙙ слꙑшати ꙗ҅ко силоѭ҄ божиѥ҅ѭ҄ ꙁвѣриѥ и҅ꙁмьрѣшꙙ
тъгда повелѣ комисъ желѣꙁнъ о҅дрь҆ць҆ раждешти и҅ о҅тъ пльтии ѥ҅го о҄удꙑ о҅търѣꙁовати
и҅ глагола кꙿ н҄емоу комись
правьдни҆къ же вь҆ꙁь҆рѣвъ на небо глагола
нъ виждъ господи ꙗ҅ко и҅мене твоѥ҅го ради се приѥ҅мь҆ѭ҄
даждъ ми о҄убо тръпѣниѥ да до конь҆ца о҅срамитъ сꙙ
о҄услꙑши боже молитвꙑ раба своѥ҅го и҅ мол҄ениꙗ моѥ҅го господи савао҅ѳꙿ
тꙑ бо ѥ҅си сътворилъ господи небо и҅ ꙁемь҆ѭ҄ и҅ вь҆се чоудимоѥ подъ небесемь҆
и҅ господь ѥ҅си вьсѣмь҆
и҅ нѣстъ никтоже противꙙи сꙙ тебѣ
милостиѭ҄ твоѥ҅ѭ҄ господи съпаси мꙙ
тꙑ бо о҅свꙙти о҅браꙁъ о҅трока своѥ҅го ꙁаклана бе ꙁълобꙑ а҅вел҄а
и҅ о҄управи на вꙑсотѫ въꙁводꙙ въгодь҆ника своѥ҅го е҆нѡ҄ха
твоѥѭ҄ же вол҄еѭ҄ въꙁдръжаниімъ їѡ҄сифъ пльтьнꙑѧ побѣді страсти
вь҆ꙁвеличи сꙙ на врагꙑ доброчьстиѥмъ въгодьникъ твои моӱси
тако вьси въправьдивъше сꙙ хвалꙙтъ тебе прославь҆шааго ѧ бога
и҅ а҅ꙁъ господи боже мои҆ твои рабъ мол҄ѫ ти сꙙ
помилоуи҅ мꙙ твоѥ҅ѭ҄ милостиѭ҄
и҅ помоꙁи мі своѥ҅ѭ҄ силоѭ
и пришъдъши посрѣдоу народа припаде къ ногама свꙙтааго мѫченика
и҅ ставꙿши противѫ комісоу гласомъ чловѣчь҆скомъ глагола
скврь҆нь҆ниче и҅ неподобь҆ниче сꙑне диꙗ҅вол҄ь подроуже о҅гню ѫ҅жико ть҆мѣ почꙿто мѫчиши тако соуровѣ раба божиꙗ а҅ртемона
се бо мь҆нѣ дивию҄моу животоу въ поустꙑн҄и живъшꙋ нꙑн҄ѣ же мѫжемъ симъ посълана бꙑхъ въ градъ
доухомь бо свꙙтꙑи҅мъ ноудима ѥ҅смъ о҅бличити ти ꙁълꙑѧ҆ мꙑсли
се же вѣдꙑ бѫди бꙑл҄ꙗ ꙗ҅ко рабъ божии҆ а҅ртемонъ о҅тъмь҆штенъ бѫдетъ
дь҆вѣ бо птици въвръжете тꙙ въ клокоштѫштъ конобъ
раꙁгнѣвавъ же сꙙ комисъ ꙗ҅ко дивиимъ животомъ слꙑшитъ повелѣ вои҅номъ свои҅мъ да прободѫтъ ѭ҄
о҅на же велми о҅тъскочивъши иꙁиде вь҆ слѣдъ състольника кнꙙжа
и҅ а҅биѥ и҅ꙁдꙑха
печаленъ же бꙑвъ комисъ о҅ бꙑвъшии҅мъ въставъ о҅тъ сѫдишта и҅де въ преторъ
пришъдъшꙙ же слоугꙑ глаголашꙙ комисоу
клокоштетъ конобъ и҅ вънъ соваатъ
и҅дѣмъ да видимъ дѣло
и҅ тако да приведенъ бѫдетъ сѣдинавꙑи старь҆цъ
и҅ похвативъша комиса о҅тъ колесницꙙ въвръгоста и въ конобъ
и҅ велми съвь҆рѣ ꙗ҅коже ни кости ѥ҅го о҅брѣсти сꙙ
г꙯и тꙑ моѥ прибѣжиште ѥ҅си о҅тъ скръби о҅дръжꙙштꙙѧ҅ мꙙ
и҅ тꙑ господи и҅стръгꙑи ноꙁѣ мои о҅тъ сѣти ловꙙштии҅хъ мꙙ
видѣвъше же вои҅ни и҅ вь҆сь народъ бꙑвъшеѥ҆ о҅тъбѣжашꙙ
и҅ о҅ста свꙙтꙑи҆ ѥ҅динъ на н҄емъже бѣ мѣстѣ
тъгда свꙙтꙑи прѣклонивъ колѣнѣ и҅ помоли сꙙ на мѣстѣ томъ
и҅ и҅скꙑпѣ множьство водъ много
Пришьдъ же жь҆рецъ виталии҆ глагола блаженоуоумоу мѫченикоу
и҅ моли сꙙ ꙁа мꙙ да и҅ꙁбѫдѫ грѣхъ мои҅хъ и҅ бѫдѫ ѥ҅моу и҅стинънꙑи҆ робичиштъ
не о҅тъстѫпьѭ҄ отъ тебе ни о҅тъ раꙁоума хрисостова
хотꙙштоу же кръстити сꙙ виталию҄ дъва мѫжа въ бѣлахъ риꙁахъ сьнидоста къ водѣ
и҅ въꙁложиста рѫцѣ свои на главѫ ѥ҅го
и҅ о҅свѣтиста и҆
свꙙтꙑи҅ же а҅ртемонъ стоꙗ҅ше посрѣдѣ и҅хъ
и҅ и҅ꙁъходꙙштоу виталиӱ и҅ꙁ водꙑ подастъ ѥ҅моу рѫкѫ мѫченикъ
виталии҅ же поꙗ҅ше глагол҄ꙙ
господь҆ свѣтител҄ь мои и҅ съпасъ мои҆
кого о҄убоѭ҄ сꙙ
въ тѫ же ноштъ гласъ бꙑстъ сь҆ небесе глаголꙙ
рабе вꙑшьн҄ѣа҅го и҅ съпричꙙсть҆ниче христовъ а҅ртемоне и҅ꙁиди и҅ꙁ града того и҅ и҅ди въ а҅сиѭ҄ на мѣсто рекомоѥ вули ѥ҅же ѥ҅стъ при мори
тоу бо о҅брꙙштеши а҅леѯандра и҅ ѥ҅го матере пурониѭ҄
посълана бо ѥ҅ста и҅ та тамо
и҅ бѫдеши и҅ тꙑ о҅чиштаѧ многꙑ о҅тъ бѣсъ и҅ о҅тъ ѧ҅ꙁь҆ раꙁличь҆нꙑи҅хъ
тебѣ бо тоу ѥ҅стъ дано прославити сꙙ чловѣкꙑ
мноꙁи бо прѣль҆штени бꙑшꙙ тоу не вѣдѫште славꙑ христосовꙑ
о҄утроу же бꙑвъшоу вь҆си сь҆нидошꙙ сꙙ крь҆штении҆
и҅ прии҅мъ блаженꙑи хлѣбъ и҅ раꙁломивъ и҅ чашѫ налиꙗвъ дастъ и҅мъ глаголꙙ
сии хлѣбъ тѣло ѥ҅стъ христосово
и҅ чашѫ
блюдѣте сꙙ чꙙда да никтоже васъ о҅тълѫчитъ о҅тъ любь҆ве христосовꙑ
мь҆нѣ бо повелѣно ѥ҅стъ и҅ти въ а҅сиѭ҄
Слꙑшавъ же е҅пискоупъ а҅натолии҆ к҄есарии҅скаго града ꙗ҅ко кръстишꙙ сꙙ о҅ть҆ н҄его мноꙁи и҅ а҅ко о҄учитъ словеси и҅стиньноуо҄умоу и҅ꙁъшъдъ и҅ꙁъ црь҆къве съ народомъ многомъ и҅де къ правь҆дникоу а҅ртемоу цѣловатъ ѥ҅го
и҅ потомь҆ помоли сꙙ е҅пискоупъ съ свꙙтꙑи҅мъ
и҅ о҄украсишꙙ мѣсто то и҅ждеже бѣ мѫченикъ пострадалъ
и҅ сътворишꙙ цръкъве
и҅ виталиꙗ҆ постави е҅пискоупа
и҅ дастъ ѥ҅моу палестинъскꙑѧ странꙑ
нарече же мѣстоу томоу и҅мꙙ
жърьцемъ
и҅ мь҆нѣ бѫдетъ страдати подроужиꙗ и волꙙ своѥѧ
а҅ твоѭ̑ шиѭ̑ брадвиѭ̑ о҅тъсѣкнетъ
къ семоу на ꙁеми ми бесѣдоуѥши и҅ прѣдъ двьрьми клѣти моѥѧ а҅ сь небесе ꙁꙙть о҅бѣштаваѥ҅ши ми привести
вь҆са небесънаа доухове сѫтъ бес пльти
҅И а҅гг҄елъ о҅тъвѣшта
пльть҆нꙑи҅хъ дѣлма и҅ беспльть҆нꙑи҅хъ сꙑнъ вꙑшь҆нꙗго наречетъ сꙙ
дѣвица рече
о҅тъкѫдоу ꙋбо и҅матъ о҅ть҆ца и҅мѣти о҅тъ мене хотꙙи҅ сꙙ ꙗ҅коже глагол҄еши родити
и҅ а҅гг҄елъ о҅тъвѣшта
се то ти ѥстъ дивно
и҅ мѫжа не ꙁнаѥ҅ши и҅ родиши ѥ҅гоже глагол҄ѫ
и҅ сиротоѭ̑ дѣтишть҆ не бѫдетъ
и҅ и҅ꙁ ѫтробꙑ твоѥѧ и҅ꙁидетъ и҅ двьрии не врѣдитъ
и҅ дѣвицеѭ̑ пакꙑ бꙑти не погоубиши и҅ дои҅ти имаши родивъшааго сꙙ
и҅ бога и҅сповѣси отъ тебе родивъшааго сꙙ
и҅ на рѫкоу носити и҅маши младеништь
и҅ на херовимѣ и о̑уꙁьриши
семоу бо о҅тъ тебе родивъшоуꙋмоу сꙙ дѣвице дастъ г꙯ь богъ столъ давꙑда о҅тьца ѥ҅го
и҅ цѣсарьствоу ѥ҅го не бѫдетъ конь҆ца
Дѣвица о҅тъвѣшта
и҅ не хотꙙ глагол҄ꙙ и҅ тꙑ съблаꙁни сꙙ
твоꙗ о̑уста тебе оглаголашꙙ
свои о̑устьнѣ тебѣ бꙑста о҅бличениѥ
тократь҆ глагола
сꙑнъ вꙑшьнꙗго наречетъ сꙙ родꙙи҅ сꙙ
а҅ нꙑнꙗ глагол҄еши
сꙑнъ дауидовъ
чꙿто се слово
ѥ҅гда хоштеши мои о̑умъ на небеса вьꙁнесеши
и҅ ѥгда хоштеши на ꙁемь҆ѭ̑ сь҆несеши
коѥ҅моу вѣрѫ и҅мѫ прь҆воуꙋмоу ли и҅ли вътороуо̑умоу реченоуоумꙋ
глагол҄еши бо ꙗ҅ко дастъ ѥ҅моу г꙯ь богъ столъ дауи҅да о҅ть҆ца ѥ҅го и҅ цѣсарь҆ствꙋ ѥ҅го не бѫдетъ коньца
Никтоже вь цѣсарихъ бꙑстъ бе съмрьти
Никтоже о҅бьштааго конь҆ца о̑убѣжа
вь҆сꙙ прѣставь҆ꙗтъ
владꙑка бесъмрь҆тьнꙑи҆
вь҆сѣхъ и҅ꙁмрь҆мьрѫтъ чръвьѥ
никꙿтоже о҅тъ цѣсарь вратъ а҅довъ о̑убѣжа
никтоже того прѣскочи сѣтии
никтоже того мрѣжь гонеꙁнѫ
Ни сао̑улъ пръвꙑи поновивꙑи цѣсарьскꙑи҆ вѣнь҆ць
ни дауи҅дъ рогомъ ꙗ҅вьѥ҅нꙑи достои҅нъ цѣсарьствию̑ нареченъ
ни самоуил҄ь и҅же цѣсаремъ о҅ть҆ць҆ масломъ дрѣвѣнꙑи҅мъ поꙁнаваѧи҅ недостои҅на
ни соломѡ̑нъ прѣмѫдрꙑи и҅же ножемъ о҅бличи ꙁаꙁора лъжꙙ
ни е҅ꙁек҄иꙗ҅ и҅же слъꙁами въꙁврати съмрь҆ти нарѣчиѥ
то како мои сꙑнъ цѣсарьствовати и҅мать҆ вь вѣкꙑ
҅И а҅гг҄елъ о҅тъвѣшта
се бо то ти ѥ҅стъ мариѥ҆ дивно и҅ таи҅но ꙗ҅ко вь҆си о̑умрѣшꙙ а҅ твои҆ сꙑнъ съмрь҆ть҆ побѣдитъ мрътвꙑѧ въставитъ гробꙑ о҅тврь҆ꙁетъ а҅довꙑ клоучꙙ съкроушитъ многа тѣлеса о̑умъръшиихъ вь҆скрѣситъ
о҅тъ бесъмрьть҆на бо родивъ сꙙ съмрьть҆ о̑уморитъ
не моꙁи не вѣровати да не въ винѫ въпадеши
о҅ н҄емъ бо глагол҄ѫ
о̑уже въ твоѭ̑ ѫ҅тробѫ слꙑшании҆мъ въскочи твоѥѧ҆ ѫ҅тробꙑ поновьѥ҅ниꙗ творꙙ
҅И дѣвица рече
да ти ѥ҅моу вѣрѫ и҅мѫ пръвоѥ ми о҅бличи како и҅ сꙑнъ вꙑшь҆н҄ꙗго и҅ сꙑнъ дауидовъ ѥ҅же о҅тъ мене хоштетъ сꙙ ꙗ҅коже глагол҄еши родити сꙙ на ꙁеми ѥ҅моуже мѣниши бꙑти беꙁъ о҅ть҆ца
то како дъва о҅ть҆ца нарече
и҅ а҅гг҄елъ рече
прь҆воѥ҆ вꙑкни
ти тъгда пь҆ри сꙙ
ѥ҅гда ти рекѫ сꙑнъ вꙑшь҆н҄ꙗго прѣжде вѣкъ бе страсти родивъшааго о҅ть҆ца наꙁнаменахъ
ѥ҅гда рекѫ сꙑнъ дауидовъ пон҄е тꙑ ѥ҅си о҅тъ о҅тьца дауи҅дова тѣмь глаголахъ
прии҅мши и҅ꙁвѣсто слово бесѣдꙑ моѥ҅ѧ храни
и҅ а҅ꙁъ бо робъ того ѥ҅смъ ѥ҅гоже тꙑ и҅маши ꙁь҆рѣти а҅кꙑ бога вь҆ себѣ дѣлаѭ̑шта
и҅ поуштенꙑи҆ к н҄еи а҅ггелъ сице бесѣдовавъ о҅стави ѭ̑
҅И мариꙗ вь҆ себѣ си раꙁмꙑшлꙗше
повѣдѣ ли се їѡ̑сифоу и҅ли паче съкрꙑѭ̑ таи҅ноѥ се
е҅да бѫдетъ сълъгалъ приходивꙑи҆ почто ми гнѣвити ѧ҅ꙁꙑкъ старцоу
мариꙗ҅ же чꙿто сътворити не о̑умѣа҅ше
многꙑ риꙁꙑ на ѫ҅тробѣ полагаѭ̑шти г͞и помилоуи їѡ̑сифа гонеꙁнѫти хотѣаше
нъ не можаꙿше града о̑укрꙑти връхоу горꙑ стоѧ҅шта
їѡ̑сифа тъкнѫ видѣниѥ ѫ҅тробꙑ
и҅ и҅ꙁꙿница вь҆ꙁираѧ дѣвичѫ ѫ҅тробѫ съмотрѣꙿше
въпрашати хотѣа҅ше тоже мльчати ѥ҅моу ноужда бѣаше
да о̑уже своѭ̑ доушѫ печалиѭ̑ томь҆ꙗ҅ше
҆Ѡ горе мьнѣ
рече
что сътворѫ а҅ꙁъ
лице дѣвиче ходъ дѣвичъ о҅чи дѣвичи о҅склабь҆ѥ҅ниѥ дѣвиче бесѣда дѣвича а҅ ѫ҅троба не дѣвича нъ матерѣ
не могѫ тръпѣти да ꙗ҅вь҆ѭ̑ дѣло
таче а҅ште о҅бличѫ мариѭ̑ срамъ о҅бь҆шть
въꙁъпь҆ѭ̑ ли ꙁовꙑ то боѭ̑ сꙙ ѥ҅да како бе сѣмене дѣтиштоу о҅бадител҄ь бѫдѫ
нѣ никтоже дѣтиштꙋ о҅бадител҄ь ѥ҅лꙿма не и҅матъ родꙙи҅ сꙙ вь҆сѣа҅въшаа҅го и҆
въсѣко ми ѥ҅стъ и҅ глаголати и҅ мльчати бѣда
чꙿто о̑убо сътворѫ
приꙁъвавъ ли въпрашаѭ̑ и҅ли прѣжде въпрошениꙗ о҅бличѫ
нъ писаниѥ҆ сь҆вѣдѣтел҄ьствоуѥ҅тъ глагол҄ꙙ
о҅бличи а҅ да не сътвори
въꙁъвавъ ѭ гнѣвъномъ лицемъ сѫди въ ѫ҅тробѣ сѫштоуꙋмоу сѫдии сѣдѣа҅ше
повѣждъ ми
рече
ѡ̑ мариѥ҆ что се бꙑстъ
не потаи҆ мене ѥ҅же ти сꙙ сълоучи
нѣ сьде никогоже сеѧ бесѣдꙑ слꙑшꙙ
вѣдѣ хранити таи҅ноѥ҅
никомоуже сего нѣ слꙑшати
тъчьѭ̑ мь҆нѣ ѥ҅дномоу повѣждъ о҅тъкѫдоу се ѥ҅стъ
семоу о҅ть҆ца покажи ми да тꙙ проштѫ грѣха
милости бо достои҅на бѫдеши а҅кꙑ помꙑсломъ прѣдолѣна жена
Тъгда чистаꙗ дѣвица мариꙗ плачѫшти сꙙ рече
а҅ште о҅ть҆ца семоу и҅штеши не и҅маши никде о҅брѣсти
и а҅ште сиротѫ мь҆ниши то и того о҅тъпаде
їѡ̑сифꙿ рече
и҅ сълъгати мариꙗ не можааше
како бо ни сирота можетъ бꙑти ни о҅тьца и҅мѣти
мариꙗ рече
а҅ште и҅стинѫ повѣдѣ не и҅меши ми вѣрꙑ
ѫ҅тробꙑ ꙁьриши а҅ таѩштааго сꙙ вь҆ н҄еи҆ не видиши
чрѣво съмотриши а҅ не помꙑслиши о҅тъ ѫ҅тробꙑ прѣжде дь҆нь҆ницꙙ о҅тъ о҅ть҆ца родивъша сꙙ тоу живѫшта
а҅ште ти повѣдѣ ѥ҅же глагола а҅гг҄елъ речеши
сама сꙙ послоухъ себѣ твориши
твоѥ послоушь҆ство нѣстъ и҅стинъно
приведи кто слꙑша кто ли тоу стоꙗ
приведи и҅стинънꙑ послоухꙑ
а҅ште сего и҅штеши николиже не о҅брꙙштеши
ѥ҅динъ бо ѥ҅динѣмъ къ ѥ҅днои҆ поуштенъ бꙑстъ
и҅ ѥ҅дного родꙙштааго сꙙ дѣл҄ьма ѥ҅динои҆ глагола
не бѣ никогоже
а҅ште ли бꙑ кто бꙑлъ то раждаѥ҅моуо̑умоу сꙙ о̑уто бꙑ хотѣлъ о҅тьцъ бꙑти
҅И ꙗ҅коже не ѧ вѣрꙑ дѣвици раꙁоумѣвъши жена мариꙗ въ и҅нѫ мꙑсль приде
ти и не хотꙙшти рече
ѥ҅лми ꙁѣло неи҅ꙁвѣста ѥ҅смъ
ти по и҅стинѣ ѫ҅троба мꙙ прѣдаѥ҆
дѣтиштъ мꙙ о҅бавь҆ꙗѥ въ ѫ҅тробѣ скачꙙ
почто паче сама гнѣвл҄ѫ їѡ̑сифа
да ꙁаражѫ млъчаниѥмъ о҅тъвѣштаниѥ҆
да съвꙙжѫ млъчании҅мъ о̑устьнѣ
ти съ агг҄еломъ невидимо съпь҆рѫ сꙙ
Къде си нꙑн҄ꙗ ѥ҅си и҅же радоуи҅ сꙙ мьнѣ глагола
въ кꙑи҅хъ мѣстѣхъ живеши повѣждъ
да тамо придѫ ти о҅бѣшѫ сꙙ вꙑи твоѥ҅и҆ дондеже пришъдъ и҅ꙁвѣсто сътвориши їѡ̑сифоу чии сꙑнъ се иже въ моѥѧ ѫ҅тробꙑ постел҄и и҅граѥ
не могѫ старь҆ца ꙁь҆рѣти подъ обѫꙁомъ коуꙗ҅ѭ̑шта
а҅ тꙑ кде моудиши не вѣдѣ
приди ти ꙁа мꙙ пь҆ри сꙙ
Си марии҆ глагол҄ѫшти скоро а҅гг҄елъ къ їѡ̑сифоу приде
и҅ и҅ꙁвѣстивъ слово и҅ꙁгънати дѣвицѫ стави
не бои҅ сꙙ їѡ̑сифе приѧ женѫ си не бракоу о҅бь҆штънѫ нъ божии҅хъ таи҅нъ строи҅нѫ
женѫ ти мѣн҄ѫ нъ о҅ть҆ць нѣси
о҅ть҆ца на ꙁеми не и҅шти ни на небеси матери
вьсего бо сиротъства ѥ҅стъство и҅ꙁбꙑ
ѥ҅динъ бо о҅тъ ѥ҅дного ѥ҅дноѭ̑ прѣжде вѣка роди сꙙ
и҅ пакꙑ ѥ҅динъ о҅тъ ѥ҅диноѧ ꙗ҅коже вѣстъ ѥ҅динъ раждаѥ҅тъ сꙙ
Не сътѫжи марии҆
не сътвори печали ѥ҅же о҅тъ мариѧ
не и҅шти како да не тебе врѣдитъ свѣтъ
не мꙙти ковьчегомъ да не кладеши ѥ҅же вь҆ н҄емъ
бес порока съсѫдъ
бе скврънꙑ хлѣвина
беꙁъ въꙁмѫштениꙗ стьклѣница
беꙁъ сѣмене порождениѥ҆
беꙁ невѣсть҆ства дѣвица
беꙁъ чрътога чистаꙗ
беꙁъ о҅тъсѣчениꙗ҆ камꙑ
ꙁаключенъ градъ
и҅сточь҆никъ печать҆лѣнъ
несъповѣдомо чоудо
неи҅ꙁоумѣѥ҅мо рождениѥ҆
а҅ште ли не вѣроуѥ҅ши ми глагол҄ѫштоуо̑умоу ти врѣмене рождению̑ пожьди
да а҅ште вь҆стен҄етъ и҅ли въсплачетъ сꙙ мариꙗ҆ а҅кꙑ и҅нꙑ женꙑ чловѣкъ ѥ҅стъ а҅ не богъ пльтиѭ̑ о҅тъ мариѧ родꙙи҅ сꙙ
҅И їѡ̑сифъ о҅тъвѣшта
а҅ште се сице ѥ҅же глагол҄еши ѡ̑ а҅гг҄еле въскѫѭ̑ раꙁгнѣвашꙙ сꙙ ѧ҅ꙁꙑци и҅ людиѥ поо̑учишꙙ сꙙ тъштетънꙑи҅мъ
и҅ а҅гг҄елъ рече
а҅ште хоштеши навꙑкнѫти скоро навꙑкъни
господь҆ бо рече къ родꙙшто̑уоумоу сꙙ
сꙑнъ ми ѥ҅си а҅ꙁъ дь҆несь҆ родихъ тꙙ
ꙗ҅ко томоу подобаатъ слава и҅ дръжава чь҆сть҆ и҅ поклан҄ꙗниѥ нꙑнꙗ и҅ присно и҅ вь вѣкꙑ вѣкомъ
а҅мин
Пакꙑ радости благовѣштениѥ
пакꙑ свободѣ вь҆ꙁвѣштениѥ
пакꙑ въꙁваниѥ҆
пакꙑ въꙁвраштениѥ҆
пакꙑ веселиѥ
пакꙑ работꙑ и҅ꙁбавьѥниѥ҆
а҅гг҄елъ съ дѣвоѭ̑ глагол҄етъ пон҄еже къ женѣ глагола ꙁмиꙗ҆
въ шестъи҆ мѣсꙙцъ рече посъланъ бꙑстъ а҅гг҄елъ гаурии҅лъ о҅тъ бога къ дѣвици о҅брѫченѣ мѫжоу
посъланъ бꙑстъ гаурии҅лъ въꙁвѣститъ вьсемоу мироу съпасениꙗ҆
посъланъ бꙑстъ гаурии҅лъ къ дѣвици да нечь҆сть жень҆ска родоу вь чьсть҆ о҅братитъ
посъланъ бꙑстъ гаурии҅лъ о҅брѫчити съꙁъданиѥ҆ съꙁъдавъшоуо̑умоу ѥ
посъланъ бꙑстъ гаурии҅лъ къ доушевьнѣи҆ полатѣ цѣсара а҅гг҄еломъ
посланъ бꙑстъ гаурии҅лъ къ дѣвици о҅брѫченѣи їѡ̑сифови блюдомѣ же и҅соусови
посъланъ бꙑстъ рабъ беспльтьнь къ рабѣ непорочьнѣ
посъланъ бꙑстъ свободь҆ о҅тъ грѣха къ не приѥмь҆ѭ̑штии и҅стьлѣниꙗ҆
посъланъ свѣтило въꙁвѣштаѧ слъньце правьдьноѥ
посъланъ бꙑстъ о̑утро и҅дꙑ прѣдъ свѣтомъ дьньнꙑим
посъланъ бꙑстъ гаурии҅лъ вь҆ꙁвѣштаѧ сѫштааго вь҆ нѣдрѣхъ о҅тъчихъ и҅ на рѫкоу матерню
посъланъ бꙑстъ гаурилъ съкаꙁати сѫштааго на прѣстолѣ и҅ въ врь҆тьпѣ
посъланъ бꙑстъ гауриїлъ въꙁвѣштаѧ цѣсарь҆ско таиноѥ ꙁнаѥ҅моѥ҆ а҅ не и҅спꙑтаѥ҅мо таи҅ноѥ клан҄ꙗѥ҅мо а҅ не прѣмѣримо таи҅ноѥ богословесь҆ствоуѥ҅мо а҅ не и҅спꙑтаѥ҅мо таи҅но и҅сповѣдаѥ҅мо а҅ не мѣримо
Въ шестꙑи мѣсꙙцъ посъланъ бꙑстъ гаурии҅лъ къ дѣвици
о҅тъкѫдоу же се о̑убо ꙗ҅вѣ
да съкажетъ ти самъ а҅рхагг҄елъ глагол҄ꙙ къ дѣвици
и҅ се ѥ҅и ѥ҅стъ мѣсꙙцъ шестъи нарицаѥ҅мѣи бꙑвъши неплодь҆ви
се бо ѥ҅стъ шестꙑи мѣсꙙць҆ ꙁачꙙтию̑ їѡ̑а҅новоу
подобаа҅ше бо варити вои҅ноу воѥводѫ
Въ шестꙑи҅ о̑убо мѣсꙙцъ посъланъ бꙑстъ а҅гг҄елъ гаврии҅лъ къ дѣвици о҅брѫченѣ мѫжоу а҅ не прилѣпꙿнѣ порѫченѣ їѡ̑сифоу а҅ хранимѣ їсоусоу
ꙗ҅ко бо и҅ꙁ дѣвицꙙ и҅ꙁити цр꙯ю вѣдѣа҅ше лѫкавънꙑи҆
и҅ тъ бо и҅саиѥ҅вꙑ гласꙑ слꙑшааше ѥ҅же рече
се дѣвица вь҆ чрѣвѣ ꙁачь҆нетъ и҅ родитъ сн꙯ъ
и҅ вь҆сачь҆скꙑ блюдѣа҅ше въꙁглашенꙑихъ о҅ дѣвици да ѥ҅гда почоуѥ҅тъ ꙗ҅ко съконьчаѥ҅тъ сꙙ таи҅ноѥ҅ се то приготовитъ пророкъ
порѫченаа бо и҅номоу повинъна ѥ҅стъ
Въ шестꙑи мѣсꙙцъ посъланъ бꙑстъ гаурии҅лъ а҅рхагг҄елъ къ дѣвици о҅брѫченѣ мѫжоу ѥ҅моуже и҅мꙙ їѡ̑сифъ
слꙑши о̑убо что ти о҅ семъ мѫжи и҅ о҅ дѣвици что ти пророкъ рече
дадꙙтъ сꙙ рече ꙁапечать҆лѣнꙑѧ҆ кн҄игꙑ мѫжоу вѣдѫштоу писмена
что же сѫтъ ꙁнаменанꙑѧ҅ тꙑ кн҄игꙑ
комоу же се
не семоу ли дрѣводѣл҄и їѡ̑сифоу
Сь бо їѡ̑сифъ братиꙗ чь҆стъномъ бракомꙿ женивъ сꙙ прѣжде и҅ родивъ сꙑнꙑ страда подроужиꙗ и҅ живѣа҅ше въ чистотѣ питаѧ дѣти своѧ въ накаꙁании и҅ о̑учении господьн҄и
тѣмь҆ о̑убо пришедъ на проповѣдь҆ паулъ а҅постолъ и҅ ѥ҅дного о҅тъ сꙑновъ семоу о҅брѣтъ пишетъ
се бо пророкъ прѣжде и҅ꙁдалече прогласи
и҅ речетъ
не могѫ чисти и҅хъ
чесо ради о̑убо не можеши ѡ̑ їѡ̑сифе
не могѫ рече чисти
кн҄игꙑ бо сѫтъ печать҆лѣнꙑ
комоу же блюдомꙑ
нъ да на прѣдълежꙙштеѥ прѣи҅демъ
Въ шестꙑи мѣсꙙцъ посъланъ бꙑстъ а҅гг҄елъ гаурии҅лъ къ дѣвици сицꙙ ꙁаповѣди прии҅мъ
съкръвеноу послоужи чоудеси
на вь҆ꙁисканиѥ ꙁаблѫждъшоуо̑умоу а҅дамоу сьнити мои҅ми штедротами хоштѫ
о҅чрь҆нѣ ѭ̑же съꙁъдахъ добротѫ
влъкъ моѥ вь҆спитаниѥ сь҆нѣдаѥ҅тъ
дрѣво животъноѥ пламеньнꙑи҅мъ о҅рѫжиѥ҅мъ хранимо ѥ҅стъ
двь҆ри мѣста пишть҆нааго ꙁатворишꙙ сꙙ
милꙋѭ̑ побѣжденааго
и҅ хоштѫ сь҆нꙙти сꙙ съ борѫштии҅мъ
о̑утаи҅ти сꙙ хоштѫ силъ небесъскꙑи҆хъ
и҅ди къ марии дѣвици
и҅ди къ доушевъноуо̑умоу градоу о҅ н҄емъже пророкъ глаголааше
прѣславь҆на глаголашꙙ сꙙ о҅ тебѣ граде
и҅ди къ словесъноуо̑умоу моѥ҅моу раю̑
и҅ди къ въсточьнꙑи҅мъ мои҅мъ двьрь҆мъ
и҅ди къ моѥ҅го словесе достои҅ноу селоу
и҅ди къ вътороуо̑умоу небеси ꙁемь҆ноуо̑умоу
и҅ди къ пространоуо̑умоу о҅блакоу
вь҆ꙁвѣсти ѥ҅и҆ моѥ҆го пришьствиꙗ росѫ
и҅ди къ готованѣи҆ мь҆нѣ ст꙯ости
и҅ди къ и҅ꙁвол҄ению̑ моѥ҅го чь҆стънааго храма
и҅ди къ чистѣи невѣстѣ по пльти родь҆ства моѥ҅го
глагол҄и въ о̑уши словесъноуо̑умоу ковьчегоу
о̑уготоваи҅ ми слоухоу въходъ
нъ не говори ни съмꙙти доушꙙ дѣвици
кротъко ꙗ҅ви сꙙ къ свꙙтилиштоу
тꙑ рь҆ци марии҆ радоуи҅ сꙙ о҅брадованаꙗ да аꙁъ помилоуѭ̑ е҅уѫ о҅ꙁълобь҆ѥ҅нѫѭ̑
и҅ о҅сѫдивꙑи҆ е҅угѫ дьштерь҆ своѭ̑ велми славити грꙙдетъ
глагол҄етъ
о̑уготовати ми слоухоу въходъ
то можетъ ли чрѣво въмѣстити невь҆мѣстимааго
въ правдѫ дивъно чоудо таи҅нааго
въ правꙿдѫ страшьна таи҆на
таковаа же а҅гг҄елоу помꙑшл҄ꙗѭ̑штоу владꙑка рече кь҆ н҄емоу
чꙿто съмѫштаѥ҅ши сꙙ и҅ дивиши сꙙ ѡ̑ гауриле
не прѣжде ли о҅тъ мене посъланъ бꙑстъ къ ꙁахарии҆ жърь҆цоу
не о҅сѫди ли тꙑ старца неглаголаниѥ҅мъ
не твои҅мъ ли благовѣштениимъ дѣло послѣдь҆ствова
не ꙁачꙙтъ ли неплодꙑ
не послꙋша ли ложесно
не о҅тиде ли неплодънꙑи҆ недѫгъ
не о҅тъбѣжа ли лѣность ѥ҅сть҆ства
не нꙑнꙗ ли ѥ҅стъ класъ творꙙшти
не роди беꙁчꙙдънаꙗ
почто въ дь҆вѣ помъишл҄ении вь҆ниде
чꙿто же пакꙑ а҅гг҄елъ рече
а҅ ѥ҅же дѣвици родити не причꙙштъши сꙙ къ мѫжоу вꙑше того ѥ҅стъ ꙁакона тѣлесънааго
и҅ твоѥ ꙁаповѣдаѥ҅ши о҅троковици пришь҆ствиѥ
небесь҆стиї и҅ ꙁемь҆стии҆ конь҆ци не вь҆мѣстꙙтꙿ тебе владꙑко
то како тꙙ вь҆мѣститъ чрѣво дѣвиче
владꙑка же пакꙑ рече а҅гг҄елоу
то како мꙙ вь҆мѣсти сѣнь а҆враꙿмь҆ꙗ
а҅гг҄елъ рече
и҅ како понесетъ мариꙗ о҅гн҄ь божь҆ства твоѥ҅го
прѣстолъ твои политъ ꙁареѭ̑ свь҆тꙙ сꙙ
и҅ тꙙ ли можетъ понести о̑ужасъна дѣвица
владꙑка же рече къ н҄емꙋ
е҅и҆ аште сътвори пакость҆ о҅гн҄ь въ поустꙑн҄и кѫпинѣ то и҅ марии҆ сътворитъ пакость҆ пришь҆ствиѥ҆ моѥ
тъгда же а҅гг҄елъ съконьча повелѣниѥ ѥ҅го
и҅ къ дѣвици въшъдъ въꙁъпи глагол҄ꙙ
Радоуи҅ сꙙ о҅брадованаꙗ
господь҆ сь҆ тобоѭ̑
о̑уже ти неприꙗ҅ꙁнь не о̑удобь҆ꙗ҅ѥ҅тъ
и҅деже бо прь҆вѣѥ сѫпостатъ брань҆ положи тоу прь҆вѣѥ врачъ бꙑлиѥ прилагаѥ҅тъ
и҅ женоѭ̑ и҅стѣкаѭ̑тъ лоучь҆шаꙗ
радоуи҅ сꙙ о҅брадованаꙗ
не срамьꙗи҅ сꙙ ꙗ҅ко повинна сѫшти о҅сѫждению̑
мати бо благодѣтиѭ̑ бꙑваѥ҅ши о҅сѫжденоуѥ҅моу
радоуи҅ сꙙ доушевънꙑи҆ храме божиї
радоуи҅ сꙙ о҅бь҆штеѥ жилиште небеси и҅ ꙁеми
радоуи҅ сꙙ нераꙁлѫчь҆нааго ѥ҅стъства мѣсто пространоѥ҆
симъ о̑убо тако сѫштемъ приде къ болꙙштии҅мъ врачь
сѣдꙙштии҅мъ въ ть҆мѣ сль҆нь҆це правь҆дь҆ноѥ҆ ꙗ҅ви сꙙ
тъ бо ѥ҅стъ миръ нашъ ѥ҅моуже съподобимъ сꙙ наслаждати сꙙ вь҆сегда благодѣть҆ѭ̑ самого христоса ѥ҅моуже слава и҅ дръжава вь вѣкꙑ вѣкомъ а҅мин
мѣсꙙца марта к꙯ ѕ
мѫчениѥ ст꙯аа҅го и҅ринеа
Егда нравъ благъ съ доброчь҆стиѥ҅мъ въꙁдрастъ бол҄ьшии҅хъ желаѧ страхъ божии прии҅метъ тъгда вь҆се ѥ҅же вь҆ семь҆ житии прѣо҅бидѣвъ къ о҅бѣштанꙑи҅хъ благꙑи҅хъ приѧтию̑ подвиꙁаѥ҅тъ сꙙ
да ꙗ҅же послоушании҅мъ а҅кꙑ сѫшта вѣроѭ̑ твръдоѭ̑ видꙙ въждела та же пакꙑ божиѥ҅ѭ̑ славоѭ̑ въсприи҅мꙿ славитъ господа
ѥ҅же бꙑстъ и҅ о҅ блаженѣмъ и҅ринеи е҅пискоупѣ е҅ремии҅скааго града кротости ради лихꙑѧ
и҅ ѥ҅же о҅ божии доброговѣнии дѣлꙑ о̑утврь҆ди нареченоѥ
постигъшоу бо гон҄ению̑ ѥ҅же бꙑстъ при дио҅клитиꙗ҅нѣ и҅ маѯимиꙗ҅нѣ цр꙯и
Приведенъ о̑убо бꙑстъ свꙙтꙑи҆ иринеи къ кнꙙꙁоу провоу
и҅ въпрошенъ бꙑвъ а҅ште хоштетъ пожръти богомъ о҅тъвѣшта блаженꙑи҆ и҅ринеи глагол҄ꙙ
нъ и҅ жити же съ вами не хоштѫ
тъгда повелѣ ꙁатворити и҅ вь ть҆мници
многомъ же дь҆немь҆ минѫвъшемъ сѫштꙋ ѥ҅моу вь҆ ть҆мници въ полоуношти пришъдъшоу кнꙙꙁоу и҅ꙁведенъ бꙑстъ пакꙑ блаженꙑи и҅ринеи҆
и҅ раꙁличънꙑ мѫкꙑ сътрь҆пѣвъ и҅ въпрашаѥ҅мъ почто не пожь҆реши о҅тъвѣшта глагол҄ꙙ ꙗ҅ко
бога и҅мамъ ѥгоже и҅ꙁ младꙑ връстꙑ чисти навꙑкохъ
и҅ глагол҄емꙑмь҆ вами богомъ не поклон҄ѫ сꙙ
провъ рече
прио҅брꙙшти жиꙁнь҆ себѣ
довь҆лѣѥ҅тъ ти ꙗ҅же приѧ досаждениꙗ
Свꙙтꙑи҆ и҅рінеи҆ рече
не прио҅брꙙштѫ сь҆мрь҆ти жиꙁни прѣдълежꙙшти
нъ да о҅тъ бога жиꙁнь҆ прии҅мѫ
провъ рече
и҅маши ли женѫ
о҅тъвѣшта
не и҅мамъ
се же глаголааше блаженꙑи҆ и҅ринеи҆ господьн҄ѫ ꙁаповѣдь҆ съконьчаваѧ глагол҄ѫштѫѭ̑
любꙙи҅ о҅ть҆ца и҅ матере и҅ли братиѭ̑ и҅ли женѫ и҅ли чꙙда паче мене нѣстъ мене достои҅нъ
на н҄ѫже ꙁаповѣдь вь҆ꙁираѧ блаженꙑи҆ на небо и҅мѣа҅ше о̑умъ
видѣти желаѧ славѫ господь҆н҄ѫ и҅ вь҆се чловѣчь҆ско житиѥ о҅ставивъ ничꙿсоже паче господа вѣдѣти же и҅ и҅мѣти и҅сповѣдааше
пакꙑ о̑убо рече къ н҄емоу кь҆нꙙꙁь҆
вѣдѣ тꙙ сꙑнъ и҅мѫшта
понѣ тѣхъ дѣл҄ьма пожь҆ри
о҅нъ же о҅тъвѣштавааше
сꙑнове мои бога и҅мѫтъ ꙗ҅коже и҅ а҅ꙁъ и҅же можетъ ѧ сънабьдѣти
тꙑ же повелѣноѥ҅ ти сътвори
провъ рече
съвѣштаваѭ̑ ти ю̑ноше пожръти да не раꙁличь҆нꙑи҅мъ мѫкамъ прѣдамъ тꙙ
Свꙙтꙑи҆ мѫченикъ и҅ринеи рече
не жь҆рѫ
твори ѥ҅же хоштеши
о̑увѣси бо ꙗ҅ко силоѭ христосовоѭ̑ добь҆ѥ вь҆се сътръпьѭ̑
провъ рече
ѥ҅ль҆ма же не хоштеши повинѫти сꙙ цѣсароу вь҆ рѣкѫ въвръ҆женъ бѫдеши
и҅ринеи рече
тꙑ раꙁличьнꙑи҅ми мѫками прѣштааше о̑уморити мꙙ
и҅ а҅ꙁъ надѣа҅хъ сꙙ ꙗ҅ко мечемъ о҅тъсѣчеши ми главѫ
ꙁан҄е мол҄ѫ тꙙ
повели и҅ то сътворити да о̑увѣси како крь҆стиꙗ҅ни сь҆мрьть҆ прѣо҅бидѣти навꙑкохомъ христосовꙑ ради любь҆ве
раꙁгнѣвавъ же сꙙ кънꙙꙁъ о҅ дръꙁости ст꙯аꙿго мѫченика и҅ринеа повелѣ мечемъ о̑усѣкнѫти и
Свꙙтꙑи҅ же мѫченикъ ꙗ҅ко въторꙑи вѣнь҆цъ полоучивъ рече
благодѣть҆ и҅сповѣдаѭ̑ богоу моѥ҅моу даръствовавъшоуо̑умоу ми раꙁличь҆нꙑи҅мъ мѫкамъ тръпѣнию вѣнь҆ць҆
и҅ ѥ҅гда прѣлѣꙁошꙙ мостъ рекомꙑи҆ а҅ртемись҆ съвлѣкъ риꙁꙑ своѧ и҅ вьꙁь҆рѣвъ на небо помоли сꙙ глагол҄ꙙ сице
господи да о҅твръꙁѫтъ сꙙ небеса
и҅ да прии҅мѫтъ доушѫ раба твоѥ҅го
ꙗ҅коже и҅ людемъ твои҅мъ вь҆сѣчь҆скꙑѧ цръкъве и҅ вь҆сѣкого и҅спльн҄ениꙗ ѥ҅ѧ к тебѣ вѣроуѧ г꙯и їсоу хрьсте се вьсе страждѫ
и҅ о̑усѣкнѫвъше и҅ въвръгошꙙ и҆ вь҆ рѣкѫ
се же сꙙ сътвори въ срѣмѣ старѣи҅шинъствоуѭ̑штоу провоу цѣсаръствоуѭ̑штоу же вь҆ вѣкꙑ и҅соу хръстоу господоу нашемоу ѥ҅моуже слава нꙑн҄ѣ и҅ присно и҅ вь҆ вѣкꙑ вѣкомъ а҅мин
Въ лѣто осмонадесꙙтоѥ цр꙯ѣ персьска саворꙗ гон҄ениѥ бꙑстъ на црь҆кви христосовꙑ и҅ на чътѫштꙙѧ вь҆седръжителꙗ бобога
и҅ повелѣ цѣсарь савории҆ нечь҆стивъи҆мъ влъхвомъ свꙙтꙑѧ цръкви хръстиꙗ҅нъскꙑ о҅гн҄емъ ꙁажиꙁати
Въ то же врѣмꙙ гон҄ениꙗ о҅брѣтошꙙ сꙙ въ персьстѣ ꙁеми вь нѣкоторѣи вьси нарицаѥ҅мѣи и҅аса дъва брата варахисии҆ и їѡ̑на и҅менемь нарицаѥ҅ма мѫжа правь҆дива и҅спль҆нь сѫшта вѣрꙑ и҅ хранꙙшта ꙁаповѣди господьн҄ꙙ съ страхомъ
сиꙗ о̑убо свꙙтаꙗ слꙑшавъша гон҄ениѥ кръстиꙗ҅нь҆ско о҅ставивъша жилиште своѥ и҅доста на мѣсто то и҅деже нечьстивии вль҆сви мѫчаа҅хѫ крь҆стиꙗ҅нꙑ горьцѣ
вь҆лѣꙁъша же о҅брѣтоста девꙙть мѫжь҆ крь҆стиꙗнꙑ ꙁатворенꙑ
и҅ видѣвъша ѧ въ мноꙁѣ скръби сѫштꙙ цѣловавъша ѧ и҅ начꙙста о̑увѣштавати ѧ глагол҄ѫшта
не о̑убои҅мъ сꙙ ничь҆соже братьꙗ и҅ о҅ть҆ци нъ въ и҅мꙙ распꙙтааго постраждамъ въ ѥ҅динъ часъ да прии҅мемъ вѣчьнꙑи҅ животъ ꙗ҅коже и҅ о҅ть҆ци наши и҅ страстотрьпци и҅ мѫченици приѧ҅шꙙ
Свꙙтꙑи҅мъ же мѫченикомъ ꙁатворенꙑмъ въ ть҆мници и҅мена сѫтъ си ꙁаниѳас лаꙁаръ мароѳас нерсис и҅лиа марис а҅вивос симвои҅ѳис сава
сии҆ о̑убо мѫчени бꙑшꙙ тъгда скръби прии҅мъше многꙑ
и҅ въ подвиꙁании мѫченичь҆стѣѣ҅мъ съконь҆чашꙙ сꙙ течениѥ съвръшивъше добрѣ
мѫченомъ же бꙑвъшемъ тѣмъ свꙙтꙑи҅мъ и҅ вь҆ꙁлетѣвъшемъ на небо и҅ въ а҅г҄ель҆скꙑи ликъ въчиненомъ бꙑвъшемъ Потомъ нѣкотории о҅тъ влъхвъ о҅бадишꙙ свꙙтаꙗ їѡ̑нѫ и҅ варахисиа҆ къ трь҆мь старѣи҅шинамъ влъшъскꙑи҅мъ масдраѳоу сираѳоу маа҅рнисиоу сѫдꙙштии҅мъ ст꙯ꙑи҅мъ глагол҄ѫште
Тъгда и҅спль҆нивъше сꙙ ꙗ҅рости многꙑ старѣи҅шинꙑ жь҆речь҆скꙑ повелѣшꙙ привести ꙗ
приведенома же и҅ма бꙑвъшема и҅ ставъшема прѣдъ старѣи̑шинами влъшъсками глаголашꙙ и҅ма вль҆сви
ꙁаклинаѥ҅мъ ва о҅ непобѣдимѣмъ нашемъ цр꙯и савории҆
о҅ н҄емъже въпрашаѥ҅мъ ваю̑
творита ли вол҄ѫ цѣсарѫ
и҅ повиноуѥ҅та сꙙ повелѣнию̑ ѥ҅го
и҅ покланꙗѥ҅та сꙙ слънь҆цоу и҅ о҅гню и҅ водѣ по ꙁаконоу и҅ по ꙁаповѣди цѣсара нашего и҅ли ни
҅Отъвѣштавъша же свꙙтаꙗ їѡ̑на и҅ варахисии глаголаста и҅мъ
да глагол҄евѣ
ꙁаклинаѥ҅вѣ о̑убо васъ вѣроѭ̑ и҅стинъноѭ̑
повѣдите намъ
мꙑ о̑убо вѣроуѥ҅мъ въ бога сътворивъшаа҅го небо и҅ ꙁемь҆ѭ̑
и҅ не вѣроуѥ҅мъ къ чловѣкоу ть҆лѣнь҆ноу
не можевѣ о̑убо вѣровати въ чловѣка и҅же мало поживъ о̑умираѥ҅тъ и҅ погрѣбаѥ҅тъ сꙙ ꙗ҅ко и҅ мꙑ
то слꙑшавъше же вль҆сви о҅ть҆ н҄ею̑ раꙁгнѣвавъше сꙙ велми повелѣшꙙ принести жьꙁлиѥ шипьчано не о҅цѣштено на мѫчениѥ ст꙯оую̑ їѡ̑нꙑ и҅ варахисиа
въведеноу же бꙑвъшоу їѡ̑нѣ рѣшꙙ къ н҄емоу вльсви
что ти сꙙ мьнитъ
не помꙑшл҄аи҅ же вь҆ себѣ ꙗ҅ко мꙑ хоштемъ да подъи҅меши тꙑ что ꙁъло
҅Отъвѣштавъ же блаженꙑи҆ їѡ̑на рече и҅мъ
аꙁъ сего житиꙗ не трѣбоуѭ̑ христосова житиꙗ ради
прѣходитъ бо и николи прѣбꙑваа҅тъ
а҅минъ а҅минъ
глагол҄ѫ вамъ
и҅же о҅тъвръжетъ сꙙ мене при чловѣцѣхъ то и҅ а҅ꙁъ о҅тъвръгѫ сꙙ ѥ҅го при о҅тъци моѥ҅мъ небесьстѣѣмь и҅ при свꙙтꙑи҅хъ а҅гг҄елѣхъ
прити бо и҅матъ на о҅блацѣхъ небесъскꙑи҅хъ въ славѣ о҅тца своѥ҅го и҅ свꙙтꙑи҅хъ а҅гг҄елъ и҅ а҅рхагг҄елъ
и҅ о̑уже о̑уготовьѥ҅но о҅тъдати комоуждо чловѣкоу по дѣломъ ѥ҅го
и҅ рече намъ
вꙑ ѥ҅сте свѣтъ мироу
и҅ пакꙑ
вꙑ ѥ҅сте соль҆ ꙁеми
а҅ште соль о҅боуꙗ҅ѥтъ то чимъ о҅солить҆ сꙙ
а҅ште о̑убо ꙗ҅коже вꙑ глагол҄ете повелѣниꙗ цѣсарꙗ послоушаѥ҅мъ и҅ ꙁаповѣди ѥ҅го сътворимъ то не мꙑ ѥ҅дини о҅тъвръжемъ сꙙ господа нашего нъ наше о҅тъвръжениѥ вь҆сѣхъ вина бѫдетъ
то слꙑшавъшꙙ о҅тъ н҄ею̑ старѣи҅шинꙑ влъшьскꙑѧ раꙁгнѣвавъшꙙ сꙙ ꙁѣло повелѣшꙙ съвꙙꙁати и по персскоу ꙁаконꙋ
и҅ проврѣшꙙ жъꙁлъ междоу рѫкама и҅ стегноу ѥго
и҅ бѣаше сѣдꙙ свꙙтꙑи на ꙁеми
сѣдꙙштоу же ѥ҅моу мѫчаахѫ и жь҆ꙁлиѥмꙿ о҅сѫкатомъ
дотолѣ же мѫчишꙙ и҆ доньдеже ребра ѥ҅го о҅голишꙙ
мѫчимъ же не о҅тъвѣштавааше ничесоже
нъ славьꙗше бога глагол҄ꙙ
и҅ нꙑнꙗ господи даждъ намъ тръпѣниѥ да сътворимъ и҅ съконьчаѥ҅мъ вь҆са ѥ҅лико ꙁаповѣда намъ ст꙯ꙑи твои доухъ
и҅ съподоби мꙙ мѫченичь҆скꙑи҅мъ съвръшении҅мъ въгодити тебѣ
того бо по вь҆сꙙ дь҆ни о҅жидаѭ̑
и҅ си рекъ ст꙯ꙑи їѡ̑на рече гласомъ великомъ къ вльхвомъ
а҅ꙁъ о҅тъ кнꙙꙁа вашего и҅ о҅тъ вьсѣхъ дроугъ вашихъ и҅же сѫтъ агг҄ели сотонини о҅тъстѫпаѭ и҅ о҅тъмештѫ сꙙ вьсѣхъ и҅хъ
и҅ не поклон҄ѫ сꙙ и҅мъ бъхма
Си слꙑшавъше старѣи҅шинꙑ вль҆шьскꙑѧ повелѣшꙙ ѫ҅жемъ ꙁа ногѫ повръꙁъше и влѣшти вънъ на мраꙁъ и҅ прѣбꙑти ѥ҅моу на ледѣ вьсѫ ношть бѣа҅ше бо ꙁимноѥ врѣмꙙ и҅ блюсти ѥ҅го что сътворитъ ледоу
о҅ни же сътворишꙙ тако
и҅ блюдошꙙ ѥ҅го съ страхомъ великомъ
о҅ставивъше и҅ тоу до свѣта пакꙑ же сѣдошꙙ беꙁаконници на сѫдишти своѥ҅мъ
и҅ повелѣшꙙ слоугамъ привести прѣдъ лица ихъ свꙙтааго варахисио҅на
въшъдъшоу же ст꙯оуо̑умоу и҅ ставъшоу на сѫдишти рѣшꙙ къ н҄емоу вль҆сви
чꙿто мꙑслиши варахисиѥ
жъреши ли и҅ поклониши сꙙ сль҆ньцоу и҅ о҅гню и҅ водѣ ꙗ҅коже послꙋшавъ поклони сꙙ и҅ братъ твои їѡ̑на
и҅ли прии҅меши ранꙑ на тѣлеси своѥ҅мъ
о҅тъвѣштавъ же свꙙтꙑи варахисиѡ̑нъ рече и҅мꙿ
ꙗ҅коже и҅ їѡ̑на поклони сꙙ ѥ҅моуже поклони сꙙ то и҅ а҅ꙁъ паче поклон҄ѫ сꙙ и҅ славословьѭ̑ и҅ въꙁношѫ и
вꙑ глаголасте лъжѫ о҅ н҄емъ
нъ и҅стина не дастъ ѥ҅моу того сътворити
кто бо бꙑ въꙁмоглъ о҅слѣпити о̑умъ срьдечънꙑи ѥ҅го да бꙑ сꙙ поклонилъ тои твари ꙗ҅же слоужитъ чловѣкомъ и҅ о҅ставилъ сътворьшааго и҆
а҅ште бо дѣло чъсть҆но бꙑло то славь҆нѣ о̑убо бꙑ о҅тъ чловѣкъ слоужениѥ прии҅малъ
и҅ не бꙑ слоужилъ намъ рабъскомъ чиномъ
се бо нꙑнꙗ видимъ ꙗ҅ко богатиї и҅ ништии҆ и҅ ꙁълии и҅ добрии о҅тъ того слоужъбѫ приѥ҅мь҆ѭ̑тꙿ
тъ бо ѥ҅стъ кръмꙙи вь҆сѫ насел҄енѫѭ̑
и҅ вь҆са мѫдростиѭ своѥ҅ѭ̑ о̑уготови
тъ бо рече
не сътворите себѣ капиштъ ни поклан҄ѣи҅те сꙙ дѣломъ рѫкъ вашихъ ни и҅нои҆ твари никоѥи҅же
ꙁане а҅ꙁъ ѥ҅смъ господь҆ богъ вашъ испръва сꙑ и҅ до конь҆ца прѣбꙑваѧ
и҅ нѣстъ и҅ного бога раꙁвѣ мене
и҅ славꙑ моѥѧ и҅номоу не дамъ ни благои҅ꙁвол҄ении мои҅хъ ваꙗ҅нии҅мъ
ни чь҆сти моѥ҅ѧ подамъ капиштемъ
а҅ꙁъ о̑уморѫ и҅ о҅живь҆ѭ̑
и҅ никтоже ѥ҅стъ и҅же о̑убѣжитъ рѫкоу моѥю̑
тъгда раꙁгнѣвашꙙ сѧ старѣи҅шинꙑ вль҆шъскꙑѧ
слꙑшавъше рѣчи тꙑ о҅ть҆ н҄его начꙙшꙙ чоудити сꙙ и҅мъ и҅ тръпѣнию̑ и҅хъ
и҅ рѣшꙙ
не въпрашаи҅мꙿъ ѥ҅го нꙑнꙗ да не никтоже о҅тъ чтѫштиїи҅хъ и҅ кланꙗѭ̑штии҅хъ сꙙ сльньцоу и҅ о҅гнꙋ и҅ водѣ о̑услꙑшꙙтъ таковꙑи҅хъ словесъ ѥ҅го и҅ о҅тъвръгѫтъ сꙙ и҅ ти такожде и҅ о҅тъстѫпꙙтъ о҅тъ жрътвъ
и҅ въсташꙙ тъгда о҅тъ сѫдишта не сѫдити
приведеноу же ѥ҅моу бꙑвъшоу и҅ мль҆чанию̑ сѫштоу многоу послоушаа҅хѫ ѥ҅го
мъного о̑убо вльхвомъ въпрашавъшемъ ѥ҅го и҅ ст꙯оуо̑умоу бж꙯иѭ̑ мѫдростиѭ̑ прѣо҅долѣвъшоу и҅мъ раꙁгнѣвавъше сꙙ беꙁаконьници повелѣшꙙ принести съвалъмꙑ мѣдънꙑ
и҅ раждегъше ѧ паче о҅гн҄ѣ подъложишꙙ подъ о҅бѣ паꙁоусѣ
и҅ рѣшꙙ к н҄емоу вльсви
тако ми вѣньцъ цѣ.сара персъска савориа҆
҅Отъвѣштавъ же ст꙯ꙑи варахисии҆ рече къ н҄имъ
слоугꙑ сотонинꙑ и҅ кнꙙꙁи грѣшьнии
тако ми съпасениѥ бога моѥ҅го и҅ погꙑбѣль сотонꙑ о҅тьца вашего
не имамъ о̑убоꙗ҅ти сꙙ о҅тъ бога вашего ни ѥ҅дного о҅тъ свалмъ поврѣшти на ꙁеми
нъ и҅мене ради хс꙯а моѥ҅го о̑удръжѫ ѧ
а҅ꙁъ же нꙑнꙗ ꙁаклинаѭ̑ вꙑ богомъ живꙑи҅мъ
къ сеи҅ мѫцѣ а҅ште и҅ и҅нꙑ и҅мате мѫкꙑ лютꙑ то наведѣте на нꙑ
кто бо ѥ҅стъ и҅ꙁходꙙи на рать҆ и не въдаѧ҅ сꙙ вь҆сѣмь срьдьцемъ на сьмрь҆ть да въꙁьметъ славѫ великѫ и҅ дарꙑ о҅тъ цѣсара многꙑ и҅ санъ великъ
и҅ потомъ повелѣшꙙ слоугамъ глагол҄ѫште
пои҅мъше и ведѣте въ тьмницѫ
и҅ сътворишꙙ тако
и҅ то и҅мъ рекъшемъ повелѣшꙙ пакꙑ нечь҆стивии вльсви привести к н҄и блаженааго и҅ѡ̑нѫ
пришъдъшоу же ѥ҅моу глаголашꙙ к н҄емоу вль҆сви
чꙿто ѥ҅стъ їѡ̑на
и҅ како прѣбꙑ ноштъ о҅нѫ въсѫ стоꙗвъ връхоу леда и҅ на лютѣи стоудени
отъвѣшта к н҄имъ блаженꙑи їѡ̑на
и҅ рече
се рекшоу ст꙯оумоу їѡ̑нѣ о҅тъвѣшташꙙ вль҆сви и҅ рѣшꙙ к н҄емоу
братъ твои҆ варахисии о҅тъвръже сꙙ бога твоѥ҅го
а҅ тꙑ прѣбꙑваѥ҅ши ѥ҅ште к н҄емоу
о҅тъвѣштавъ же ст꙯ꙑи їѡ̑на рече к н҄имъ
вѣдѣ и҅ а҅ꙁъ ꙗко о҅тъврь҆же сꙙ дь҆ꙗ҅вола и҅ вьсѣхъ а҅гг҄елъ ѥ҅го
и҅ владꙑцѣ хс꙯оу съвръшенѣ самъ сꙙ ѥ҅стъ принеслъ
глаголашꙙ ѥ҅моу вльсви
не погоуби ꙁьлѣ доушꙙ своѥѧ
о̑ун҄е бо ти ѥ҅стъ о҅тъврѣшти сꙙ бога своѥго
о҅тъвѣштавъ їѡ̑на рече к н҄имъ
слѣпиї и҅ ѫ.҅родивии глагол҄ете вꙑ сами ꙗ҅ко
мѫдри ѥ҅смъ
и҅ мѫдростиѭ̑ нашеѭ̑ и҅ꙁобрꙙштемъ и҅стінѫ
и҅ сѣавъ о҅жидаѥ҅тъ пришедъши жꙙтвѣ напльнити гоумно о҅тъ малааго о҅ного ѥ҅же вьсѣа надеждꙙ ради ѥ҅го ѭ̑же и҅мѣ къ христосоу
не можетъ бо и҅ꙁъо҅биловати
и҅ прѣо҅бидѣвъшѧѧ ꙁаповѣди ѥ҅го въвръжетъ въ о҅гн҄ь нео̑угасаѥ҅мꙑи
Слꙑшавъше же то вльсви о҅нѣмѣшꙙ на много врѣмꙙ словесемъ ѥ҅го чоудꙙште сꙙ
послѣжде же о҅тъвѣштавъше рѣшꙙ ѥмоу
не прѣлиштаи себе їѡ̑на и҅ послоушаи ѱаниꙗ
о҅тъвѣштавъ же блаженꙑи їѡ̑на глагола къ н҄имъ
ѥ҅гда и҅дѫтъ и҅ о̑упиѭ̑тъ сꙙ о҅тъ мѫкъ и҅ о҅тъ любь҆ве христосовꙑ то о̑уже к томꙋ не помьнꙙтъ ни домовъ ни чꙙда ни и҅мѣниꙗ ни могѫтъ прио҅брѣсти ни ꙁлата ни съребра ни и҅ного ничь҆согоже ѥже въ мироу семь
и҅ помꙙташꙙ ѧ прѣдъ ст꙯ꙑмъ и҅ѡ̑нѫ
и҅ рѣшꙙ къ н҄емоу вль҆сви
се видиши како расꙑпахомъ пръстꙑ твоѧ по ꙁеми
пожиди о̑убо
ѥ҅гда врѣмꙙ бѫдетъ жꙙтвꙑ то придѫтъ ти мь҆ноꙁи прь҆сти
о҅тъвѣштавъ ст꙯ꙑи їѡ̑на рече
а҅ꙁъ мъногъ рѫкъ не трѣбоуѭ̑
то слꙑшавъше о҅тъ н҄его вль҆сви и҅ ꙗ҅рости и҅спль҆нивъше сꙙ повелѣшꙙ въꙁварити пьцьлъ въ конобѣ
и҅ сътворишꙙ тако
и҅ повелѣшꙙ влъсви
и҅ въвръгошꙙ прѣдъ н҄имъ кожѫ главꙑ ѥ҅го и҅ ѩꙁꙑкъ въ конобъ пь҆ць҆лънꙑи҆
потомъ же въвръгошꙙ и҅ самого того ст꙯ааго въ конобъ пь҆ць҆лънꙑи҆
видѣвъше же нечьстивии вль҆сви бꙑвъшеѥ҅ то чоудо и҅ дививъше сꙙ о̑ужасошꙙ сꙙ ꙗ҅ко не врѣди ѥ҅го никакоже таковаꙗ мѫка
повелѣшꙙ принести вратъ и҅ въложити и҆ вь н҄ь и҅ сътꙙгнѫти и҅ ꙁавити ꙁѣло
и҅ сътворишꙙ тако слоугꙑ
и҅ съломишꙙ сꙙ кости ѥ҅го вьсꙙ
и҅ потомъ прѣтръшꙙ и полъма
прѣтъренꙋ же ѥ҅моу бꙑвъшоу повелѣшꙙ вльсви троупъ ѥ҅го въврѣшти въ ꙗ҅мѫ глѫбокѫ и҅ стрѣшти ѥ҅го твръдѣ
тако же сꙙ о̑убо съконь҆чавъшоу ст꙯оуо̑умоу и҅ѡ̑нѣ повелѣшꙙ пакꙑ привести ст꙯ааго варахисиѡ̑на
приведеноу же ѥ҅моу бꙑвъшоу глаголашꙙ къ н҄емоу вль҆сви
поштꙙди о̑удовъ свои҅хъ варасихиѥ
и҅ не въсхошти беꙁгодь҆нѣ о҅сѫдити себе
҅Отъвѣштавъ же ст꙯ꙑи҆ варахисии рече къ н҄имъ
нъ ѥ҅стъ господь сътворивꙑи҅ мꙙ
и҅ тъ о҅бновитъ мꙙ силоѭ̑ своѥ҅ѭ̑
то рекъшоу ст꙯оуо̑умоу варахисиоу рѣшꙙ влъсви
мꙑ ѥ҅смъ сами досаждаѭ̑штии и҅ о̑укараѭ̑штии цѣсара савориꙗ
Си о̑убо прѣль҆стиѭ̑ своѥ҅ѭ̑ пъваѭ̑ште небрѣгѫтъ никогоже
и҅ повелѣшꙙ влачити и по трьнию̑
и҅ повелѣшꙙ и҅ꙁвлачити трьсти и҅ꙁ н҄его да съ трьстиѥмъ и҅ пльть ѥ҅го въꙁдираѥтъ сꙙ
и҅ сътворишꙙ тако слоугꙑ
и҅ и҅ꙁвлачишꙙ трьстиѥ съ плътиѭ̑ ѥ҅го
потомъ же повелѣшꙙ нечь҆стивии вль҆сви и҅ въложишꙙ и҅ въ вратъ и҅жде и҅ ст꙯ааго їѡ̑нѫ
и тоу съломишꙙ вь҆сꙙ кости ѥ҅моу
потомъ же повелѣшꙙ слоугамъ
и҅ принесошꙙ пь҆цьлъ горꙙштъ
и҅ вълиꙗ҅шꙙ въ о̑уста ѥ҅моу
и҅ тако прѣдастъ доушѫ свꙙтꙑи варахисии
и҅ тако пострада съ вь҆сѣми ст꙯ꙑими
Съконь҆чавъшиїхъ же сꙙ свꙙтꙑи҅хъ вьсѣхъ и҅мена сѫтъ си їѡ̑на варахисии ꙁанида лаꙁаръ нерсисъ и҅лиа а҅вивъ марисъ маруѳа симвеи҆ѳис сава
Сии ѥ҅дин на десꙙте страстотръпьци и҅ добропобѣдь҆нии мѫченици троудишꙙ сꙙ дожи и҅ до коньца хс꙯а ради
Съконь҆чашꙙ же сꙙ ст꙯ии христосови мѫченици
а҅минъ
мѣсꙙца марта л꙯
житиѥ прѣпрость҆ о҅тьца їѡ̑а҅на и҅гоумена ст꙯ꙑѧ горꙑ синеи҅скꙑ ѥ҅моуже прирокъ схоластикꙿ
Еже о̑убо которꙑи ѥ҅стъ родивꙑи добь҆ꙗ҅го сего и҅ въскръмивꙑи҆ прѣжде чрънориꙁъства да тако рекѫ чоудънꙑи҆ градъ ꙁемънꙑи ѥ҅стъ нѣстъ же ми потрѣба глаголати о҅ н҄емъ
а҅ ѥ҅же которъи ѥ҅стъ нꙑнꙗ прии҅мꙑи҆ и҅ беꙁбрашънꙑи҅мъ брашънꙑи҅мъ кръмꙙ чоудънаꙿго сего то не не вѣдѣ нъ и҅ ꙁѣло вѣдѣ
ѥ҅стъ бо и҅ тъ нꙑнꙗ въ о҅номь҆ о҅ н҄емъже великомъ гласомъ въпиѥ҅тъ павьлъ глагол҄ꙙ
и҅хъже жиште на небесехъ ѥ҅стъ насꙑштаѧ брашънъмъ беꙁвештънꙑи҅мъ ненасꙑтꙙштааго сꙙ
и҅ невидимааго бога добротꙑ доꙁьрꙙ ꙗ҅ко раꙁоумънꙑи҅мъ о̑умомъ тъчиѭ̑ доꙁь҆рꙙ и҅ чоудꙙ сꙙ достои҅нънꙑ троудъ свои҅хъ дарꙑ прии҅мъ и҅ вѣньцꙙ къ тѣмъ причетанъ бꙑвъ и҅ присно съ тѣми прѣбꙑваѧ и҅хъже ногꙑ стоѧтъ о̑убо въ о̑управь҆ѥ҅нии
и҅ како о̑убо тоу съ беꙁвѣстънꙑми вештънꙑи҅ притекъ ста повѣдѣ ꙗ҅вѣ
шесть на десꙙте лѣтъ о̑убо сѫштоу блаженоуо̑умоу връстоѭ̑ тꙑсꙙштъноу же раꙁоумънѫѭ̑ хꙑтростиѭ̑ приведе сꙙ самъ ꙗ҅ко нѣкака чиста самои҅ꙁвол҄ьна жрътва къ великоуо̑умоу чистителю
тѣло о̑убо своѥ҆ на синеи҅скѫѭ̑ горѫ принесъ а҅ доушѫ на небесъскѫѭ̑ ꙗ҅коже мьн҄ѫ и҅ о҅тъ того самого мѣста Велико нъ невидимоуо̑умоу о̑управьѥ҅ниѥ и҅ о̑успѣхъ прио҅брѣсти помꙑсливъ и҅ тоу живꙑ велико съмѣрениѥ прии҅мꙿ о҅тъсѣче о҅тъ себе вьсꙙ своѧ вол҄ꙙ
и҅ прѣклони вꙑѭ̑ своѭ̑ на сь҆мѣрениѥ
и҅ тако стрь҆мь о̑умрьтвивъ сꙙ самохотьѭ̑ ꙗ҅ко бесловесънѫ нѣкакѫ и҅ несамовол҄ьнѫ доушѫ и҅мꙑ и҅ ѥ҅сть҆ствънааго ѥ҅стъства и҅ꙁмѣн҄енѫ бъхма
а҅ се ѥ҅стъ чоудьнѣѥ ѥ҅же въ мноꙁѣ прѣмѫдрости си простꙑи҅мъ же житиѥ҅мъ и҅ съмѣрении҅мъ о҅тъгъна прѣмѫдрость҆но величаниѥ
таче по девꙙтънадесꙙть҆нѣꙿмь лѣтѣ а҅кꙑ нѣкого съла и҅ ꙁастѫпь҆ника къ вꙑшънюо̑умоу цѣсароу о̑учителꙗ своѥ҅го прѣдьпосълавъ и҅ꙁиде на мльчанъноѥ мѣсто въ рѫкоу несꙑ ꙗ҅ко о҅рѫжиѥ на о̑утврь҆ждениѥ҆ себѣ и҅гоуменꙙ молитвꙑ
пꙙть҆ пьпришть же вь҆ дал҄ꙙ о҅тъ манастꙑрѣ мѣсто прии҅мъ сѣде
мѣстоу же томꙋ и҅мꙙ ѳолас
четꙑри десꙙти же лѣтъ сътвори тоу сѣдꙙ беꙁъ сътѫжениꙗ и҅ горꙙштѫ любь҆вьѭ̑ и҅ божьствънꙑмъ огн҄емъ раꙁгараѧ сꙙ присно
и҅ кто ѥ҅стъ довь҆ленъ словесꙑ и҅сповѣдати того добь҆ѥ҅сти и҅ троудꙑ ѧ҅же сътвори тоу сѣдꙙ
о҅баче то понѣ мало о҅тъ начꙙтъкъ съповѣмъ блаженааго сего благои҅ꙁвол҄ениꙗ
ꙗ҅дѣѣ҆ше о̑убо о҅тъ вь҆сего нъ по малоу ꙁѣло
ꙁаповѣди ради не тѣмъ величаѥ҅тъ сꙙ
нъ да присно съмѣрениѥ и҅матъ
о҅тъ масти же вь҆сѣкоѧ добьѥ съхрани сꙙ
по вь҆сꙙ же часꙑ съмрьть помꙑшл҄ѣѧ доушѫ своѭ̑ въстави на бол҄ьшꙙ троудꙑ
послоушании҅мъ же мѫчителꙗ враждѫ ꙗ҅ко мечемъ о҅тъсѣче
ꙁатворении҅мъ же и҅ мльчаниѥ҅мъ паѭ̑чинꙑ хоуждъшѫѭ̑ славѫ о̑умори
како ли съповѣдѣ ѧ҅же при насъ вѣнь҆цꙙ и҅сплете себѣ сль҆ꙁънꙑи҅мъ точениѥ҅мъ и҅хъже таи҅ноѥ дожи и҅ до нꙑнꙗ прѣбꙑваатъ дѣло въ пештерѣ ꙗ҅же маломъ о҅тъстоꙗ҅ше о҅тъ хꙑꙁинꙑ ѥ҅го
Въ тои҅ же вьсегда сѣдꙙ съ сль҆ꙁами плакаа҅ше сꙙ и҅ кричааше и҅ въпиꙗ҅ше велми ꙗ҅коже се бꙑшꙙ нѣкомоу о҅рѫжии҅мъ о҅чи и҅ꙁбадали
съна же толико приѥ҅мь҆ꙗ҅ше ѥ҅ликоже тъчьѭ̑ о̑ума не погоубити бессьниѥ҅мъ
наи҅вꙙште же прѣдъ сънъмъ молитвꙑ творꙗше и҅ кън҄игꙑ почитааше
то бо ѥ҅моу бѣа҅ше тъчьѭ̑ о̑унꙑн҄ению̑ въсхлаштению̑
течениѥ҅ же ѥ҅го молитва непрѣстанна а къ богоу любꙑ беꙁ мѣрꙑ
того бо ноштъ и҅ дьнь въ чистотѣ житиꙗ своѥ҅го ꙗ҅ко въ ꙁрь҆цалѣ доꙁь҆рꙙ не можааше насꙑтити сꙙ
того подражаѧ житиꙗ мѡси нѣкто о҆тъ тоу сѫштии҅хъ чрь҆ньцъ моли сꙙ и҅гоуменоу да и҅ бꙑ приѧ҅лъ їѡ̑а҅нꙿ къ себѣ да ѥ҅моу би бꙑлъ о̑ученикъ
и҅ приноуди и и҅гоуменъ молꙙ и
и҅ приѧ и҆ къ себѣ
и҅ бѣаше с н҄имъ прѣбꙑваѧ
ѥ҅дноѭ̑ о̑убо о҅тъ дьниї повелѣ о҅тъць҆ їѡ̑а҅нъ мѡ̑сеоу и҅ти нѣ на коѥ҆ мѣсто и҅ копавшоу ровъ съвратити водѫ и҅ привести на напаꙗ҅ниѥ҅ ꙁелию̑
дошъдъшоу же ѥ҅моу нареченааго мѣста повелѣноѥ беꙁ лѣности творѣаше
ꙁною̑ же въ прѣпладь҆нии бꙑвъшоу въꙁлеже мѡ̑усии подъ камꙑкомъ великомъ
и҅ о̑усъпъ почивааше
не хотꙙи҅ же ꙁъла рабомъ свои҅мъ господь вари по о҅бꙑчаю̑
сѫштоу бо великоуо̑умоу о҅тъцоу въ хꙑꙁинѣ и҅ молитвѫ творꙙштоу къ богꙋ въꙁдрѣма сꙙ и҅ о̑усънѫ малꙑ
и҅ видѣ нѣкога въ свꙙтител҄ьстѣ лѣпотѣ въꙁбоуждаѭ̑шта и҆ и҅ поносꙙшта ѥ҅моу о҅ сь҆нѣ и҅ глагол҄ѫшта
їѡ̑ане како бес печали съпиши а҅ мѡи҅си вь велицѣ бѣдѣ прѣбꙑваа҅тъ
а҅биѥ҅ же въскочивъ ꙁа о̑ученика своѥ҅го молитвѫ творꙗше
таче пришъдъшоу ѥ҅моу вечерꙿ въпрашааше ѥ҅го
ѥда ти сꙙ что ꙁъло сътвори
о҅нъ же рече ꙗ҅ко
камꙑ великъ мꙙ хотѣ погнести почиваѭ̑штоу ми въ прѣпладьниѥ подь н҄имъ а҅ште не бꙑ мене напрасно въꙁъвалъ да о҅штоутивъ о҅тъскочихъ
съмѣренꙑи҅ же о҅тъць по и҅стинѣ ничесоже о҅тъ видѣнꙑи҅хъ съповѣдавъ таи҅нѣ же благааго бога похвали
бѣа҅ше же и҅ о҅браꙁъ и҅ цѣлител҄ь врѣдомъ невидимꙑи҅мъ
ꙗ҅коже нѣкъгда нѣкто и҅саак҄ии и҅менемь҆ тꙙжестиѭ̑ пльтолюбивааго бѣса велми съдръжимъ и҅ въ о҅тъчаании бꙑвъ къ великоуоумоу семоу о҅ть҆цоу притече
и҅ съ сльꙁами и҅ вь҆пл҄ьмъ и҅сповѣдааше свои врѣдъ ратъ
блаженъи҅ же чоудивъ сꙙ вѣрѣ ѥ҅го на молитвѣ станевѣ рече ѡ̑ дроуже
и҅ ꙗ҅ко молитвънаа словеса съконьчаваа҅хѫ сꙙ ѥ҅ште ницоу лежꙙштоу болꙙштоуо̑умоу господь творꙙи вол҄ѫ въгодь҆никомъ свои҅мъ тъ о̑услꙑшавъ и҅ раба своѥ҅го молитвꙑ и҅ о҅бльгъча братꙋ томоу ратъ
и҅ благодарьствиста г꙯а б꙯а
нѣкотории ꙁавистиѭ̑ пострѣкаѥ҅ми ѧ҅ꙁꙑчъна и҅ блꙙдьника и҆ нарицаѭ̑ ѧ҅же дѣломъ накаꙁавъ вь҆сѣчꙿскꙑ сꙙ вь҆сѣмъ покаꙁаа҅ше мошти силѫ подаѭ̑штоу ѥ҅моу вь҆сѣмъ хс꙯оу
млъча же вьсе лѣто не глаголꙙ ни къ комоуже ничъсоже ꙗ҅коже ꙁавистьникомъ молитвь҆никомъ бꙑти глагол҄ѫштемъ ꙗ҅ко источь҆никъ присно текꙑи҆ ꙁатвори сꙙ и҅ съпасениѥ҆ вь҆сѣхъ погꙑбе
о̑умол҄енъ же бꙑвъ пакꙑ по пръвꙑи҆ сꙙ ѧ҅ чинъ
таче чоудивъше сꙙ вь҆си вь҆сѣмъ о̑управь҆ѥ҅нии҅мъ ѥ҅го ꙗ҅ко новоꙗ҅вивъша сꙙ нѣкого мѡсеꙗ҆ на старѣи҅шинъство братиѧ въꙁведошꙙ
на начꙙлъно свѣштило свѣштѫ
добрии҅ же и҅скоусь҆ници глоумивъше сꙙ и҅ не сълъгашꙙ
нъ въсходитъ на горѫ и҅ тъ
и҅ непрѣходънꙑи҆ прѣшь҆дъ мракъ богоо҅браꙁъноѥ приѥ҅мл҄етъ раꙁоумь҆нꙑи҅ми въꙁводимъ степень҆ми ꙁаконоположениѥ҆ и҅ видъ
словомъ божиѥ҅мъ о҅твръꙁаатъ о̑уста
и҅ доухъ вьвлѣче
и҅ о҅търигнѫ слово и҅ словеса и҅ блага съкровишта срь҆дь҆чь҆нааго
и҅ прѣходитъ ви҅димааго житиꙗ конь҆чинѫ въ наставении и҅ꙁдраи҅л҄итъскꙑи҅хъ чрънориꙁь҆цъ ѥ҅днѣмъ тъчь҆ѭ̑ не подобь҆нъ бꙑвъ мѡсеѡ̑ви ѥ҅же вꙑшь҆н҄іи и҅ѥ҅роусалимъ въходъ ꙗ҅коже о҅нъ вь҆ н҄ижь҆нии҆ нѣкако сълъганъ бꙑстъ
и҅ съвѣдѣтел҄ьствоуѭ̑тъ мноꙁии же тѣмь҆
и҅ съпасошꙙ сꙙ и҅ съпасаѭ̑тъ сꙙ
сь҆вѣдѣтел҄ь добии҆ давꙑдъ новꙑи҆ прѣмѫдрааго мѫдрости и҅ съпасениꙗ҆
съвѣдѣтел҄ь же добрꙑи їѡ̑а҅нъ нашъ прѣподобьнꙑи҆ пастꙑръ
о҅тъ н҄егоже ꙁа памꙙть҆ о̑умол҄енъ бꙑвъ съ горꙑ къ намъ новꙑи҆ сии боговидъцъ синеи҅скꙑѧ помлꙑсломъ съшедъ покаꙁа намъ и тъ богомъ написанꙑ ѥго скрижали и҅ꙁвънѫдоу о̑убо дѣи҅ствънꙑ и҅ꙁвънѫтрь҆ же видьнꙑ и҅мѫштꙙ о̑утврь҆ждениѥ глагол҄ѫштꙙ сице
богоу же нашемоу слава нꙑнꙗ и҅ присно и҅ вь вѣкꙑ вѣкомъ а҅минъ
мѣсꙙца марта л꙯ а
житиѥ ст꙯ааго їѡ̑ана е҅пискоупа мль҆чаливааго моностꙑра о҅тца нашего савꙑ
Пръвоѥ прѣдъложѫ въ словеси о҅тьца їѡ̑ана мльчаливааго и҅же въ моностꙑри блаженааго савꙑ ꙗ҅коже и҅ лѣтꙑ и҅ житиѥ҅мъ свѣтъломъ и҅нѣхъ вь҆сѣхъ старѣиша сѫшта
Сии о̑убо о҅свѣштенꙑи о҅ть҆цъ нашъ їѡ̑а҅ннъ о҅тъ а҅рменъскааго никополꙗ бѣ родителю бꙑвъ е҅гкратиꙗ и҅ е҅уфимиѧ тако нарицаѥ҅мома
богатъствомъ же и҅ слоутиѥ҅мъ родител҄ьскꙑи҅мъ кꙑпꙙштьмъ и҅ въ мноꙁѣхъ старѣи҅шиньствѣхъ градъскꙑ лѣпьствовавъшемъ въ воѥводь҆ствѣхъ же и҅ народоводимѣхъ о҅ нихъже многꙑ приносꙙтъ повѣсти же и҅ о̑управьѥ҆ниꙗ вуꙁанꙿтии҅стии же и҅ а҅рмениистии҅ о҅тоци ꙗ҅же да не съ.пръва повѣсти насꙑштениѥ сътворѫ хотꙙ прѣминѫ та ѥ҅дина о҅ н҄емъ съповѣдаѧ ꙗ҅же въсѣмъ съпроста ꙗ҅вьѥ҅ниѥ навѣдѫштиимъ того
и҅ крь҆стианома сѫштема родивъшии҅ма кръстиа҅нѣ и҅ въꙁвождааше сꙙ съ своѭ̑ братьѭ̑
и҅ прии҅мъ десꙙторо братиѧ хотꙙштꙙѧ҅ сꙙ съпасти моностꙑръ сътвори тоу
по вь҆са же лѣта ю̑ности своѥѧ много полагааше спѣшениѥ чрѣво же дръжати и҅ величаниѥ прѣобидѣти вѣдꙑ ꙗ҅коже чрѣвь҆наа сꙑтость ни бь҆дѣти вѣстъ ни цѣломѫдрь҆ствовати и҅ величаниѥ мльчати не трь҆питъ
въꙁдръжаниѥ же беꙁꙿ бь҆дѣниꙗ чистотꙑ и҅ сьмѣрениꙗ о̑управити сꙙ не можетъ
дъвадесꙙтъноуо̑умоу о̑убо и҅ о҅смоуо̑умоу лѣтоу пришъдъшоу и҅ благодати свьтꙙшти сꙙ ꙗ҅же на н҄емь҆ и҅ вь҆сѫдоу расходꙙшти сꙙ севастии҅скъи҆ митрополитъ о҅тъ прослоутиꙗ о̑убо ѥ҅же о҅ н҄емъ прѣклонивъ сꙙ и҅ о҅тъ колониїска града людии҆ о̑умол҄енъ бꙑвъ а҅кꙑ на и҅но о҅рѫдиѥ того приꙁъвавъ о̑уже цръкъвънꙑхъ сановъ порꙙдиѥ прошъдъша постави е҅пискоупа нареченааго града того е҅пискоупоу о̑умъръшоу
и҅ сице е҅пискоупь҆ство невол҄еѭ̑ прии҅мъ правьѥ҅ниꙗ чрънориꙁъскааго житиꙗ не и҅ꙁмѣни
нъ и братъ ѥ҅моу пергамии҆ о҅бѣма цѣсарема въгодивъ и҅ старѣи҅шинъства многа градънаꙗ прѣдръжавъ о҅тъ добротꙑ сего о҅свѣштаѥ҅мъ много спѣшениѥ творѣа҅ше въгаждати богꙋ
и҅ се же послѣжде
а҅ꙁъ же на вь҆рꙙждениѥ лѣтъноѥ въсхождѫ
семоу о̑убо їѡ̑аноу божьствъноуо̑умоу девꙙть҆ лѣтъ въ е҅пискоупии сътворивъшоу сълоучи сꙙ мѫжоу сестрꙑ ѥ҅го мариѧ пасиникоу нарицаѥ҅моу строити рамѣньскѫ власть и҅же о҅тъ дѣи҅ства сотонина начꙙ о҅тъштиштати и҅ съмѫштати семоу върѫченѫѭ̑ црь҆къве строѧ҅штиимъ о҅бо ѭ̑ не дадꙑ лѣпааго творити промꙑшлꙗꙗ и҅ строꙗ цръкъвънꙑхъ потрѣбъ прибѣгаѭ̑штꙙѧ же къ о̑уставомъ тоѧ съ ноуждеѭ̑ о҅тътръꙁаѧ и҅ о̑уставомъ о̑утврь҆жденоѥ раꙁараѧ҆
и҅ бꙑвъ тоу и҅ полеꙁъна своѥи црь҆кви сътворивъ на коньць҆ цѣсарь҆ства ꙁинонова е҅уфимоу а҅рхие҅пискоупоу къснꙙтинꙗ града потроудивъшоу сꙙ ꙁа н҄ь боговъгодь҆нъ съвѣтоуѥ҅тъ съвѣтъ въ свꙙтꙑи градъ о҅тити и҅ о̑упраꙁнивъше сꙙ о҅тъ потрѣбъ мира сего мль҆чати
и҅ прѣбꙑвъ въ гостиньници ꙗ҅же прѣдъ градомъ ꙗ҅же съꙁъдана бꙑстъ о҅тъ блаженꙑѧ е҅удок҄иѧ҆ въ н҄еи҅же гостинь҆ници цръкꙑ ѥстъ ст꙯ааго г҄еѡ̑ргиꙗ мѫченика и҅ бꙑвъ вь҆ н҄еи҆ и҅ миръскоѥ сътѫжаниѥ видѣвъ печальнъ бꙑ въ о̑умѣ
и҅ мол҄ꙗше бога съ слъꙁами довести сꙙ въ мѣсто добровъгодъно и҅ мльчаль҆но и҅ на съпасениѥ строи҅но
а҅ште хоштеши съпасти сꙙ то въслѣдоуи свѣта сего
и҅ вѣровавъ и҅ꙁиде скоро
и҅ въ слѣдъ и҅дѣа҅ше свѣта того
и҅ свѣтоу ведѫштоу приведе въ великѫѭ̑ лаврѫ свꙙтааго о҅тца нашего савꙑ салоустиоу въ то года патриа҅рхоу сѫштоу въ и҅е҅роусалимѣ
и҅ послоушъствоуѥ҅тъ ми словоу ѥлисеи пророкъ глагол҄ꙙ о҅ соманитѣнꙑн҄и ꙗ҅ко
болѣꙁнь҆на доуша ѥ҅ѧ ѥ҅стъ и҅ господь҆ съкрꙑ о҅тъ мене
божъствънꙑи҅ же їѡ̑а҅ннъ вь҆се съконь҆чаваа҅ше послоушаниѥ строи҅тел҄ѣ же и҅ прокꙑи҅хъ о҅тьць съ вь҆сѣмь҆ пооуштаниѥмь҆ и҅ сьмѣрении҅мъ слоужꙙ водѫ о҅тъ потока въꙁносꙙ варꙙ дѣлаѭ̑штии҅мъ и҅ работаѧ и҅мъ въ камении҆ и҅ въ прокꙑи҅хъ слоужь҆бахъ ꙁъданиꙗ вън҄егда манастꙑръскаꙗ штоуждекръмь҆ница ꙁъдаа҅ше сꙙ
потом же постави и блаженꙑи сава сокачиѭ̑ варити и҅ слоужити братии҆ вь҆сеи҆
прии҅мъ же слоужъбѫ тѫ съ о̑усрьдиѥмъ и҅ съ радостиѭ̑ слоужааше вь҆сѣмъ о҅тьцьмъ въгаждаѧ комоуждо съ всѣмъ сь҆мѣрении҅мъ и҅ кротостиѭ̑
и҅ тѫ ѥ҅моу творꙙштꙋ слоужъбѫ сълоучи сꙙ градити манастꙑръ о҅тъ лаврꙑ на сѣверъ на прии҅маниѥ тоу новоприходꙙштиихъ и҅ꙁ мира
лѣтоу же конь҆чавъшоу о҅ такои҆ слоужь҆бѣ и҅ вь҆сѣмъ о҅ть҆ць҆мъ въꙁградивъшемъ сꙙ о҅ того о̑устроѥ҅нии҆ и҅ чистотѣ и҅ доуховьнѣмъ раꙁоумѣ да ѥ҅мꙋ о҅тьць҆ нашъ сава клѣть на мль҆чаниѥ
чъстънꙑи о̑убо їѡ̑а҅нъ клѣть҆ прѣи҅мъ и҅ повелѣнъ мль҆чати прѣбꙑ три лѣта пꙙть вь҆ недѣл҄и дьнии҆ не ꙗ҅вь҆ꙗ҅ѧ҅ сꙙ чловѣкоу съпроста ни ничсоже въкоушаѧ҅
толико же ѥ҅моу бѣа҅ше поо̑уврьꙁениѥ ꙗ҅коже сль҆ꙁити ѥ҅моу ꙁѣло въ годъ беꙁскръбънꙑѧ жрътвꙑ и҅ не мошти сꙙ самомоу дръжати ꙗ҅коже видꙙштии҅мъ о҅тьцемъ сльꙁънꙑи даръ дивити сꙙ давьца благꙑи҅хъ бога
трь҆мь҆ о̑убо лѣтомъ конь҆чавъшемъ сꙙ порѫчено ѥ҅мꙋ бꙑстъ манастꙑръскоѥ строи҅тел҄ьство
и҅ помагааше ѥ҅моу богъ вь вь҆семъ
и҅ благослови сꙙ манастꙑрь҆
и҅ о̑умножишꙙ сꙙ дроужина при строи҅тел҄ьствѣ ѥ҅го
и҅ пои҅мꙑ и въ свꙙтꙑи градꙿ приведе къ блаженикоу илии҆ а҅рхие҅пискоупоу
и҅ а҅рхие҅пискоупъ о҅ н҄емъ слꙑшавъ и҅де на свꙙтоѥ главь҆ноѥ мѣсто хотꙙи҅ свои҅ма рѫкама поставити и
великꙑи҅ же сии҆ о҅тьць҆ о̑удръжанъ бꙑвъ ꙗ҅коже не мошти о̑убѣжати съ сѫштии҅мъ рече къ а҅рхие҅пискоупоу
чъстънꙑи о҅тьче пон҄еже съгрѣшилъ ѥ҅смъ нѣчто мол҄ѫ о҅собь блаженꙑи҅ма вама повѣдати
и҅ а҅ште мꙙ достои҅на творита бꙑти то прии҅мѫ поставь҆ѥ҅ниѥ҆
Семꙋ же и҅ꙁвѣстивъшоу ѥ҅моу глагола
а҅ꙁъ о҅ть҆че о҅нь҆сицꙙ града е҅пискоупъ поставь҆ѥ҅нъ ѥ҅смъ нъ пон҄еже о̑умножишꙙ сꙙ беꙁакон҄ениꙗ моꙗ о̑удалихъ сꙙ бѣжꙙ и҅ въдворихъ сꙙ въ поустꙑн҄ѫ чаѧ божиꙗ присѣштениꙗ
правь҆дь҆но же помꙑслихъ донь҆деже ѥ҅смъ въ крѣпости тѣлесьнѣи послоужити и҅ поработати о҅тцемъ да ѥ҅гда о҅тънемогѫ то беꙁъ о҅сѫждениꙗ бѫдѫ о҅тъ и҅нѣхъ слоужь҆бѫ приѥ҅мь҆ѧ
Се слꙑшавъ а҅рхие҅пискоупъ чоуди сꙙ и҅ приꙁъва блаженаꙿго савѫ и҅ глагола ѥ҅моу
нѣчто ми повѣда и҅ не моштьно ѥ҅стъ поставити ѥ҅го попа
нъ о҅тъ дьнешь҆нꙗго дь҆не да мль҆читъ никомоуже сътѫжаѭ̑штоу ѥ҅моу
да а҅рхие҅пискоупъ се рекъ о҅тъпоусти ѧ
въскѫѭ̑ мꙙ господи толь҆ма прѣꙁь҆рѣ ꙗ҅коже мꙙ прѣль҆стити и҅ мь҆нѣти достои҅нна сѫшта чистител҄ьства їѡ̑а҅на
и҅ нꙑнꙗ владꙑко господи о҅бави ми о҅ н҄емъ ꙗ҅ко печаль҆на доуша моꙗ ѥ҅стъ до сьмрьти а҅ште съсѫдъ и҅же мь҆ноѭ̑ мьнѣнѣ о҅свꙙштенъ и҅ добропотрѣбь҆нъ и҅ божь҆ствънааго твоѥ҅го мура подобь҆нъ подъѧ҅тиꙗ непотрѣбь҆нъ прѣдъ твои҅мъ величьствомъ бꙑстъ
не непотрѣбь҆нъ нъ и҅ꙁбъранъ съсѫдъ ѥ҅стъ їѡ̑анъ
е҅пискоупъ бо о̑уже поставь҆ѥ҅нъ нꙑнꙗ попъ не можетъ бꙑтъ
о҅ть҆цъ же сава въ о҅бꙑчаи҅ сꙑ богоꙗ҅вь҆ѥ҅ниꙗ же и҅ а҅гг҄ель҆ска видѣниꙗ не о̑убоꙗ҅ сꙙ нъ радъ бꙑвъ приде въ хꙑꙁинѫ прѣподобь҆нааго їѡ̑а҅на и҅ о҅бьмъ и҆ глаголааше
о҅тьче їѡ̑а҅не тꙑ о̑убо и҅же на тебѣ даръ съкрꙑ о҅тъ мене
божь҆ствънꙑи҅ же їѡ̑а҅нꙿнъ рече
печаль҆нь҆ ѥ҅смъ о҅ть҆че
не бо хотѣхꙿ да бꙑ кто о̑увѣдѣлъ таи҅нꙑ сеѧ
и҅ нꙑнꙗ не въꙁмогѫ на мѣстѣ семъ жити
старь҆ць҆ же сава о҅бѣшта сꙙ богоу словесемь҆ никомоуже съпроста того повѣдати
четꙑремъ же лѣтомъ конь҆чавъшемъ сꙙ и҅ блаженоуо̑умоу савѣ о҅тъ лаврꙑ отъшъдъшоу на странꙑ скуѳопол҄ьскꙑѧ бесчиниꙗ ради послѣдь҆н҄ии҅хъ и҅же въ новѣи лаврѣ бꙑшꙙ чъстънꙑи їѡ̑а҅нъ бѣжꙙ бесчинънааго събора о҅тиде въ поустꙑн҄ѫ роувин҄ѫ вь҆ пꙙть҆десꙙтъноѥ своѥ҅ѧ връстꙑ лѣто
по двою̑ же дь҆нь҆ю̑ и҅ли по трьхъ ѥ҅сть҆ствънꙑѧ ради тѣлеси потрѣбꙑ о҅слабь҆ꙗѧ и҅схождаа҅ше и҅с пештерꙑ и҅ о҅бъхождаа҅ше поустꙑн҄ѫ събираниꙗ҆ ради саморастѫштии҅хъ мелагрии о҅тъ н҄ихъже кръмꙙтъ сꙙ и҅же въ поустꙑн҄і о҅тъходьници
и҅ въ ѥ҅динъ о҅тъ дь҆нии҆ въ начꙙтъкъ того божествънааго хождениꙗ не оу и҅скоусь҆нъ бꙑвъ тоѧ пꙋстꙑн҄ꙙ и҅ꙁъшъдъ на съхождениѥ и҅ ꙁаблѫдивъ въ беꙁпѫтънꙑѧ брѣгꙑ ꙁаи҅де
и҅ не о҅брѣтъ кѫдоу съвратити сꙙ къ пештерѣ не могꙑ же грꙙсти паде ꙁадоушивъ сꙙ
и҅ тоу напрасно на вѣтрѣ бꙑвъ божь҆ствънꙑмъ присѣштении҅мъ а҅кꙑ пророкъ ꙗ҅коже мь҆н҄ѫ а҅мбакоумъ о҅брѣте сꙙ въ своѥ҅и пештерѣ
Братъ нѣкто пришъдъ въ роувѫ прѣбꙑ о̑у н҄его годъ малъ о҅тъходъноѥ житиѥ сь҆ н҄имъ живꙑ
о̑уже великоу дь҆ни приближаѭ̑штоу сꙙ вьꙁидѣвѣ о̑уже въ манастꙑрь҆ о҅ть҆че и҅ великъ дь҆нь҆ и҅ праꙁдь҆никꙑ съ о҅ть҆ци сътворивѣ ꙗ҅ко ничсоже брашна не и҅мавѣ сь҆де раꙁвѣ мелагрии сихъ
божъствънꙑи҅ же їѡ̑а҅ннъ не хотѣа҅ше и҅ти тамо о҅тцоу нашемоу не сѫштоу тоу савѣ нъ манастꙑра о҅тъшъдъша ꙗ҅коже рѣхомъ
тѫжꙙштааго же брата о҅тити хотꙙшта о̑увѣштавааше глагол҄ꙙ
помль҆чимъ брате и҅ вѣроуи҅мъ ꙗ҅ко и҅же въ поустꙑн҄и шесть сътъ тꙑсѫштъ прѣкръмивꙑи҆ вь҆ четꙑрехъ десꙙтехꙿ лѣтѣхъ тъ и҅ насъ не тъчьѭ̑ потрѣбънꙑи҅хъ нъ и҅ꙁобиль҆нꙑи҅хъ накръмитъ
сице бо рече
не небрѣгѫ тебе ни о҅ставь҆ꙗѭ̑ тебе
и҅ въ е҅уа҅гг҄елии рече
не пьцѣте сꙙ глагол҄ѫште
что ꙗ҅мъ и҅ли что пиѥ҅мъ и҅ли въ что о҅блѣчемъ сꙙ
вѣстъ бо о҅тьць҆ вашъ небесъскꙑи҆ а҅ко трѣбоуѥ҅те сего вь҆сего
тъчь҆ѭ̑ просите цѣсарь҆ства божиꙗ и҅ правъдꙑ ѥ҅го
и҅ то приложитъ сꙙ вамъ
потръпи о̑убо чꙙдо
и҅ ѫ҅ꙁъкъи҆ пѫть҆ паче пространааго почꙿти
сѫштиꙗ҅ же сь҆де страдьба благꙑи҅хъ готовитъ насꙑштаниѥ
сими и҅ сицѣми словесꙑ глаголавъшоу о҅ц꙯оу не послоуша братъ нъ отиде пѫтемъ и҅же въ манастꙑрь҆ и҅дѣа҅ше
томоу же о҅тъшъдъшоу приде чловѣкъ нѣкто неꙁнаѥмъ съпроста къ старьцоу и҅мѣѧ о҅сь҆лꙙ многъ благꙑн҄ь наложено
и҅мѣше же брѣмꙙ хлѣбꙑ чистꙑ и҅ топлꙑ вино и҅ масло дрѣвѣноѥ҆ и҅ младꙑ сꙑрꙑ и҅ а҅и҅ца и҅ криницѫ медоу
и҅ съложивъ о҅тиде
чъ҆стънꙑи҅ же о҅тьцъ нашъ їѡ̑а҅ннъ о҅ присѣштении҅ божии҆ вь҆ꙁвесели сꙙ доухомъ
о҅тъшъдꙑи҅ же братъ пѫтьмъ ꙁаблѫдивъ и҅ ꙁѣло сꙙ съкроушивъ въꙁврати сꙙ третии дь҆нь҆ гладъмъ мърꙑ и҅ раслабѣвъ и҅ своѥ҅го прѣслоушаниꙗ насꙑтивъ сꙙ плода
и҅ о҅брѣтъ толикꙑ благꙑн҄ꙙ въ пештерѣ о҅ своѥмъ невѣрь҆ствѣ и҅ непокорении҆ покаавъ сꙙ припаде къ старьцоу съ стоудомъ проштениꙗ просꙙ приѧти
попекъ сꙙ о҅ немошти чловѣчь҆стѣ и҅ о҅ братѣ поболѣвъ въстави и
и҅ о̑утѣшаа҅ше глагол҄ꙙ
вѣждъ ꙁѣло ꙗ҅ко можетъ господь въ поустꙑн҄и о̑уготовати трепеꙁѫ
множь҆ствоу о̑убо рать҆ничь҆скоу рашъдъшоу сꙙ по поустꙑн҄и сеи҆ старѣи҅шинамъ же и҅ хранител҄емъ тоѧ поустꙑн҄ꙙ въꙁвѣстивъшемъ о҅ рать҆ницѣхъ хранити сꙙ по манастꙑрꙙ великꙑѧ лаврꙑ о҅тци вь҆ꙁвѣстишꙙ чъстъноуо̑умꙋ семоу о҅тьцоу не ходити въ луврѣ нъ въ лаврѫ прити и҅ прѣбꙑвати въ своѥ҅и҆ хꙑꙁинѣ
їѡ̑а҅нъ же божъствънꙑи҆ божъствънꙑѧ сласти въкоусивъ млъчании҆ ради сеѧ҅ сꙙ любꙙ дръжаа҅ше
и҅ о҅тъстѫпити не можаа҅ше
помꙑсливъ вь҆ себѣ глагола
а҅ште сꙙ не печетъ богъ мноѭ̑ то въскѫѭ̑ и҅ живѫ
богъ же и҅же присно свои штꙙдꙙ робъ а҅гг҄еломъ свои҅мъ ꙁаповѣда по писаноуо̑умоу прѣподобънааго съхранити
о҅баче о̑убо прьвѫѭ̑ ношть҆ о̑уꙁь҆рѣвъ ль҆ва съпꙙшта малꙑ о̑убоꙗ҅ сꙙ ꙗ҅коже тъ ми съповѣда
ꙗ҅коже о̑убо ношть҆ и҅ дь҆нь҆ вь҆слѣдоуѭ̑шта и҅ не о҅тъстѫпаѭшта и҅ ратьникомъ о҅тъо̑умꙑѭ̑шта ль҆ва видѣ благодарь҆ствьнꙑѧ пѣсни въсꙑлааше богоу не о҅ставь҆ꙗ҅ѭ̑штоуоумоу жъꙁла грѣшънꙑи҅хъ на причꙙстиѥ правь҆дивꙑи҅хꙿ
Блаженикъ о̑убо о҅ть҆ць҆ нашъ сава пришъдъ о҅тъ скуѳополи и҆ новѫѭ̑ съставивъ лаврѫ и҅ на пештеръноѥ҆ граждениѥ пришъдъ и҅ въспомꙙнѫвъ бꙑвъшеѥ ѥмоу видѣниѥ҆ нѣкъгда о҅ прѣподобь҆нѣѣмъ їѡ̑а҅нни и҅де к н҄емоу въ роувѫ
и҅ глагола ѥ҅моу
се съхранилъ тꙙ ѥ҅стъ богъ о҅тъ рать҆ничъска прихождениꙗ
и҅ и҅ꙁвѣсти ти видомъ ти стражъ посълавъ
въстани
и҅ бѣжи а҅кꙑ о҅ть҆ци да
и҅ ꙁатвори ї въ хꙑꙁинѣ пꙙти десꙙтъ ти пꙙти лѣтъ сѫшта никомоуже и҅номоу о҅тъ дрꙋжинꙑ вѣдѫштоу ꙗ҅ко е҅пискоупъ ѥ҅стъ
многомъ же лѣтомъ минѫвъшемъ о̑устрои богъ ꙗ҅вити съкровъноѥ богатъство їѡ̑а҅нново о҅браꙁомъ сицѣмъ
и҅ хотѣвъшоу ѥ҅моу по двою̑ дь҆нию̑ о҅тъплоути ꙗ҅ви сꙙ ѥ҅моу вь҆ сь҆нѣ а҅гг҄елъ господь҆н҄ь глагол҄ꙙ
Тъгда о̑убо е҅ѳерии҆ въставъ о҅тъ съна и҅ видѣниѥ расѫдивъ съ вь҆сѣцѣмъ потъштаниѥ҅мъ въпрашаѧ приде въ лаврѫ о҅ть҆ца савꙑ
и҅ видъ о҅тꙿцемъ повѣдавъ веденъ бꙑ къ мль҆чаль҆никоу
и҅ цѣловавꙑ и҆ прѣбꙑ о̑у н҄его дьва дь҆ни
и҅ въ продлъжениѥ пришъдъ рѣчи ꙁаклꙙ и да повѣстъ ѥ҅моу о҅ себѣ и҅ да съкажетъ ѥ҅моу кто ѥ҅стъ
и҅ сице приноужденъ повѣда и҅ родъ и҅ о҅ть҆чь҆ство и҅ чистител҄ьство
и҅ то о̑увѣдѣвъ е҅ѳерии҆ и҅ прѣчоудивъ сꙙ рече
по и҅стинѣ и҅ нꙑнꙗ камениѥ свꙙто валꙗѥтъ сꙙ по ꙁеми
и҅ сице поклонивъ сꙙ правь҆дивоуо̑умоу и҅де къ блаженоуо̑умоу савѣ
и҅ повѣда томоу же и҅ о҅тцемъ вь҆сѣмъ ѥ҅же о҅ божь҆ствь҆нѣѣмъ їѡ̑а҅ннѣ
и҅ о҅тътоли о̑увѣдѣнъ бꙑстъ родъ їѡ̑а҅нновъ и҅ е҅пискоупь҆ство
Въ седмь҆десꙙтъноѥ и҅ девꙙтоѥ лѣто връстꙑ сего їѡ̑а҅нна свꙙтꙑи о҅тꙿць нашъ сава въ мирѣ о̑усь҆пе мѣсꙙца дек҄ꙙмбра въ е꙯
Тъгда о̑убо печаль҆нъ бꙑстъ въ о̑умѣ чъсть҆нꙑи҅ сь҆ бись҆ръ пон҄еже не и҅ꙁлѣꙁе и҅с хꙑꙁинꙑ и҅ приде на съконь҆чаниѥ ст꙯ааго о҅тца
семоу о̑убо въ толицѣ печали бꙑвъшоу и҅ о҅ть҆ча лишениꙗ съ слъꙁами плачѫштоу сꙙ ꙗ҅ви сꙙ ѥ҅моу вь҆ сь҆нѣ о҅ц꙯ь нашъ глагол҄ꙙ
не пь҆ци сꙙ о҅тьче їѡ̑а҅нне
семоу же глагол҄ѫштоу ꙗ҅ко моли владꙑкѫ да и҅ мене прии҅метъ рече блаженꙑи сава
томоу нꙑнꙗ не моштьно ѥ бꙑти
и҅скоусъ бо великъ хоштетъ бꙑти въ лаврѣ
и҅ хоштетъ богъ да ѥ҅си въ пль҆ти на о̑увѣтъ и҅ о̑утврь҆ждениѥ крѣпꙙштии҅мъ сꙙ вѣрꙑ ради и҅ троуждаѭ̑штии҅мъ
то видѣвъ и҅ слꙑшавъ божь҆ствънꙑи҆ їѡ̑а҅нꙿнъ радость҆нъ о̑убо бꙑстъ о҅ о҅ть҆ци скрьбь҆ о҅тътрꙙсъ
тъчь҆ѭ̑ печааше сꙙ о҅ вь҆ꙁвѣштенѣѥ҅мъ и҅скоусѣ
Помꙑшл҄ениѥ же вь҆нꙙ видѣти како о҅тълѫчаѥ҅тъ сꙙ доуша о҅тъ тѣлесе
и҅ хотѣа҅ше свои҅ма о҅чима видѣти а҅ште то ѥ҅стъ тако
и҅ въставъ въ тъ часъ и҅де въ свꙙтѫѭ̑ виѳлемъ
и҅ о҅брѣте ꙗ҅ко въ тъ часъ прѣдалъ бѣаше дш꙯ѫ чловѣкъ
и҅ цѣловавъ чъсть҆ноѥ ѥ҅го тѣло въ томъ папрьтѣ и҅ о҅блъкъ положи и вь мѣстѣхъ прѣподобънꙑи҅хъ
и҅ тако въꙁврати сꙙ въ хꙑꙁинѫ своѭ̑
Сего просвѣштенааго старца о̑ученика ѳеѡ̑доръ и҅ їѡ̑а҅ннъ съповѣдаста ми глагол҄ѫшта ꙗ҅ко
по о̑усь҆пении ст꙯ааго савꙑ посъла на старь҆ць҆ на о҅рѫдиѥ на ливиа҅дѫ
и҅ на пѫти ꙗ҅ко прѣплоуховѣ їѡ̑рданъ сърѣтошꙙ на нѣкотории глагол҄ѫште
блюдѣта ꙗ҅ко львъ прѣдъ вама ѥ҅стъ
вѣ же помꙑслиховѣ ꙗ҅ко моштънъ ѥ҅стъ богъ молитвъ ради о҅тца нашего съхранити наю̑
еда бо вол҄еѭ̑ и҅ꙁидоховѣ нъ старьца наю̑ ꙁаповѣдь҆ съконь҆чаваѥ҅вѣ
се помꙑсливъша и҅дѣа҅ховѣ
и҅ о̑убоꙗ҅ховѣ сꙙ ꙁѣло
и҅ въскорѣ о̑уꙁь҆рѣховѣ старца посрѣдѣ наю̑ страхъ наю̑ о҅тънемьѭ̑штъ и҅ пвати велꙙштоу
Тъгда львъ а҅кꙑ раноѭ̑ ꙗ҅ꙁвьнъ о҅тъбѣже о҅тъ наю̑
и҅ вѣ беꙁ врѣда шъдъша придоховѣ къ старьцоу и҅же варивъ глагола къ нама
нъ о̑убо и҅ сьде много молихъ сꙙ богоу ꙁа ва
и҅ се сътвори милость҆ съ вама
и҅ се же ѥ҅динъ о҅тъ о̑ученикъ ѥ҅го повѣда ми ѳеѡ̑дѡръ рекꙑ ꙗ҅ко
многа лѣта сътвори срьбаниѥ тъкмо приѥ҅мь҆ѧ҆
и҅ се сь҆ ѳумиꙗ҅тосьн҄имъ пепеломъ растварѣѣꙿше ти тако ꙗ҅дѣѣꙿше
десихъ же и҆ сице творꙙшта о҅браꙁомъ сицѣмъ
ꙁабꙑ ѥ҅дноѭ̑ ꙁатъкнѫти двь҆ри
и҅ хотѣвъ а҅ꙁъ дати ѥ҅моу о̑укропъ коснѫхъ сꙙ двь҆рехъ и҅ о҅твръꙁошꙙ сꙙ
и҅ о҅брѣтохъ и҆ ѳь҆мь҆ꙗ҅нь҆ницѫ въ чашѫ и҅сꙑпаѭ̑шта
томоу же о҅ семъ ꙁѣло въпечаливъшоу сꙙ раꙁгънати печаль҆ хотꙙ старцоу рѣхъ
не тꙑ се ѥ҅динъ о҅тьче твориши нъ и҅ мноꙁи лаврꙑ сеѧ съконь҆чаваѭ̑ште глагол҄ѫштеѥ҆ писаниѥ ꙗ҅ко
и҅ е҅два въꙁмогохъ сими словесꙑ прѣмѣнити старца
жена нѣкто кападок҄иса родомъ василина же и҅менемь диꙗ҅кониса сѫшти приде въ и҅е҅роусалимъ и҅мѫшти съ собоѭ̑ братоучꙙда самь҆чиѧ санъ прѣдръжꙙшта и҅же при и҅номь҆ о̑убо въꙁдръжꙙ бѣа҅ше къ црь҆къви же вь҆сѣчь҆стѣи҆ не прио҅бь҆штааше сꙙ севꙑрово ꙁъловѣрь҆ство прии҅мъ
диꙗ҅кониса о̑убо много творѣа҅ше спѣшениѥ того вѣрѫ прѣложити и҅ пристрои҅ти къ вь҆сѣчь҆стѣи црь҆къви
се же и҅ коѥ҅гождо мѫжа правь҆дива молꙗа҅ше молитвѫ творити ꙁа н҄ь
и҅ о̑ударивъ въ двь҆ри по о҅бꙑчаю̑ и҅ старцоу хотꙙштоу о҅тврѣсти поклониста сꙙ дроугъ дроугоу
и҅ о̑ученикоу рекшоу благослови насъ о҅ть҆че о҅твръꙁъ старь҆цъ глагола о̑ученикоу
тебе о̑убо благословь҆ѭ̑ а҅ тъ беꙁ благословьѥ҅ниꙗ ѥ҅стъ
по и҅стинѣ не благословь҆ѭ̑ ѥ҅го дондеже не о҅тъстѫпитъ мѫдръствованиꙗ о҅тълѫчивъшии҅хъ сꙙ и҅ вь҆сѣчь҆стѣи цръкви и҅сповѣстъ прио҅бь҆штити сꙙ
то слꙑшавъ о҅нъ вь҆счоуди сꙙ о҅ старчи проꙁорьнѣѣмь҆ дароу
и҅ чоудесьмь и҅ꙁмѣнивъ сꙙ о҅бѣшта сꙙ съ и҅ꙁвѣштании҅мъ вь҆сѣчь҆стѣи҆ цръкви прио҅бьштити сꙙ
тъгда старь҆цъ благослови и҆
и҅ въставивъ дастъ ѥ҅моу пръвоѥ прѣчистꙑи҅хъ таи҅нъ вь҆сѣко дъводоушиѥ о҅тъ срь҆дь҆ца ѥ҅моу о҅тътрѣбивъ
и҅ помꙑсли о҅дѣти сꙙ въ мѫжъскꙑи҆ о҅браꙁъ и҅ и҅ти к н҄емоу въ лаврѫ и҅ ѥ҅же о҅ себѣ съповѣдати томоу
и҅ томоу о҅тъ а҅гг҄ель҆ска о҅бавь҆ѥ҅ниꙗ о҅бличеноу бꙑвъшоу вь҆ꙁвѣсти ѥ҅и҆ глагол҄ꙙ
вѣдѫшти бѫди ꙗ҅ко а҅ште придеши то не и҅маши мене видѣти
и҅ждеже а҅ште да ѥ҅си то придѫ ти вь҆ сьнѣ и҅ слꙑшѫ ѥ҅же о҅ тебѣ
и҅ ѥ҅лико же ми а҅ште въложитъ богъ повѣдѣ ти
то о҅на слꙑшавъши вѣровавъши приѧ а҅вѣ видѣниѥ
ꙗ҅ви бо сꙙ ѥ҅и вь҆ сь҆нѣ глагол҄ꙙ
се о̑убо богъ посъла мꙙ к тебѣ
повѣждъ ми чꙿто хоштеши
Си же о҅ себѣ повѣдавши ключаѥ҅мꙑи о҅тъвѣтъ приѧ
и҅ въста благодарь҆ствꙙшти бога и҅ свꙙтаа҅го
и҅ пришъдъшоу о̑ученикоу старчоу и҅ о҅браꙁъ и҅ лице повѣда о҅тче
се же а҅ꙁъ о҅тъ тоѧ самоѧ слꙑшахъ диꙗ҅конисꙑ василинꙑ
брѣжънꙑи҅ же камꙑ толма соухъ ꙁѣло ѥ҅стъ и҅ беꙁъ влагꙑ ꙗ҅коже никакоже влагꙑ творити вь҆ хлѣвинѣ
Въ ѥ҅динъ о̑убо о҅тъ дьнии҆ въꙁемъ ст꙯ꙑи҅ старць҆ сѣмꙙ смокꙿве ѥдноѧ глагола свои҅ма о̑ученикома ѳеѡ̑дороу и҅ їѡ̑а҅нноу
послоушаи҅та мене чꙙдѣ
а҅ште божиѥ҆ чловѣколюбиѥ дастъ сѣмени семоу и҅ камени семоу силѫ ꙗ҅коже плодъ сътворити то вѣдита ꙗ҅коже тоун҄е цѣсарьство небесьскоѥ҆ даѥ҅тъ ми богъ
и҅ се рекъ прилѣпи къ сѣдаѭ̑штоуоумоу сꙙ камени смокъве
и҅ видѣвъ старць҆ лѣторасль҆ благодарь҆ствѣа҅ше бога съ слъꙁами
и҅ благодарь҆стви и҅ꙁвѣстивъшааго ѥ҅моу бога подавъ и҅ о̑ученикома свои҅ма по малоу
и҅ се дѫбъ вь҆пиѥ҅тъ добротѣ старчи сьвѣдѣтел҄ьствꙋѧ
ꙗ҅коже о̑убо вь великѫ старость приде отъвръꙁошꙙ о̑ученици на слоужениѥ ѥ҅мꙋ
а҅ꙁъ о̑убо вь҆шъдъ к н҄емоу и҅ страшъноѥ҆ дѫба чоудо видѣвъ расмаштрѣхъ прилежь҆нѣ како о̑укорени сꙙ и҅ а҅ште и҅матъ распалинѫ камꙑ
и҅ о҅брѣсти не могохъ ꙗ҅коже ми въсчоудивъшоу сꙙ решти
а҅ште ли кто мѣнитъ дѫбиѥ малааго манастꙑра ѥ҅же при пѫти ѥ҅стъ то да вѣстъ ꙗ҅коже то молитвами бꙑстъ блаженааго савꙑ глѫбинѫ же ꙁемь҆ѧ о҅брѣтъше и҅ подъгориѥ҆ поточъноѥ доуждевꙑи҅хъ водъ
нъ сего инѣмь҆ съписаѭ̑штии҅мъ о҅ставьѭ̑ съповѣдати
и҅ сътвори въ е҅пискоупии҆ десꙙть лѣтъ
и҅ се дои҅де сътънааго четврьтааго своѥѧ връстꙑ лѣта
и҅ ѥ҅стъ ꙁѣло старъ и҅ свѣтьлъ лицемъ и҅ доушеѭ̑ поо̑усть҆нѣи҆ и҅ божь҆ствънꙑѧ благодати напль҆н҄енъ
а҅мин
ст꙯аа҅го о҅ц꙯꙯а нашего їѡ̑а҅на ꙁлатоо̑устаа҅го слово о҅ четврѣдь҆невь҆нѣѣ҅мь҆ лаꙁарѣ
Дьнесь҆ о҅тъ мрътвꙑи҅хъ въстаѧ лаꙁарь҆ многоу и҅ раꙁличъ гнѣвоу раꙁдрѣшениѥ намъ даѥ҅тъ
мноꙁи бо о҅тъ и҅новѣрънꙑихъ глагол҄̑ѫтъ ꙗ҅ко не тъчь҆нъ сꙑнъ о҅ть҆цоу
почто
ꙗ҅ко трѣбова молитвꙑ х꙯с въставити лаꙁара
а҅ бꙑ бо не молилъ сꙙ не бꙑ въставилъ мрътвааго
то како ѥ҅стъ рече тъчь҆нъ моливꙑи҅ сꙙ прии҅мъшоуо̑умоу молитвѫ
сии҅ бо моли сꙙ
а҅ о҅нъ молитвѫ о҅тъ молꙙштаꙿго сꙙ приѧ҆
блаꙁнꙙтъ же сꙙ не раꙁоумѣѭ̑ште ꙗ҅ко съхождениꙗ си бѣ и҅ пришъдъшии҅хъ дѣл҄ьма немошти молитва
а҅ште ли то рь҅ци ми
кто бол҄ии҆ о̑умꙑваѧ҅ ли ноꙁѣ и҅ли о҅нъ ѥ҅моуже о̑умꙑваатъ ноꙁѣ
о̑уто ꙗ҅ко о҅нъ бол҄ии҆ ѥ҅моуже о̑умꙑ ноꙁѣ мьн҄ии҆
нъ съпасъ о̑умꙑ ноꙁѣ прѣдавъшооумоу и҆ и҅ю̑дѣ
съ о̑ученикꙑ бо бѣ
что о̑убо деши бол҄ии
прѣдавꙑи и҅ю̑да христоса пон҄еже о̑умꙑ христосъ ноꙁѣ ѥ҅моу
не бѫди
что ли сь҆мѣрь҆нѣѥ҆ ѥ҅стъ о̑умꙑти ли ноꙁѣ и҅ли молити сꙙ
да ѥ҅же сь҆мѣрь҆нѣи҆ша не о҅тъвръже сꙙ сътворити како вꙑшеѥ҆ да бꙑ о҅тъвръглъ сꙙ сътворити
нъ вь҆се пришъдъшии҅хъ дѣл҄ьма немошти бꙑваа҅ше
҅И ꙗ҅ко пришъдъшии҅хъ дѣл҄ьма немошти бꙑстъ жидовъ прѣди и҅дꙑ слово съкажетъ
нъ и҅ жидове въꙁь҆мъше о҅тъсѫдоу пь҆ри и҅ꙁвѣтъ глагол҄ѫтъ
како сего крь҆стиꙗ҅ни бога и҅мѫтъ и҅ ѥ҅же и҅ мѣста не вѣдѣа҅ше
ѥ҅лꙿма глаголааше съпасъ марѳѣ и҅ марии сестрама лаꙁаровама
къде положисте и҆
видѣ ли рече невѣстъ
видѣ ли немошть҆
ѥ҅же и҅ мѣста не вѣдѣ си богъ
не вѣдѣ ли речеши х꙯с мѣста ѥ҅лꙿма рече
положисте
то и҆ о҅ть҆ць҆ не вѣдѣ сквоꙁѣ породѫ ходꙙ сквоꙁѣ породѫ ходꙙ а҅кꙑ и҅штꙙ ѥ҅го и҅ глагол҄ꙙ
а҅даме къде ѥ҅си
кде сꙙ съкрꙑ
почто не нарече мѣста прь҆вааго и҅ждеже съ богомъ пространо бесѣдоуꙗ҅ше а҅дамъ
а҅даме кде ѥ҅си
и҅ о҅нъ что
а҅ште се невѣсть҆ наричеши то и҅ о҅но нарьци невѣсть҆
глаголааше х꙯с марѳѣ и҅ марии҆
кꙿде положисте и҆
се ли невѣсть҆ наричеши
что бо речеши ѥ҅гда слꙑшиши бога глагол҄ѫшта къ каи҅нꙋ
къде а҅вел҄ь братъ твои҆
а҅ште и҅ се невѣсть наричеши то и҅ о҅но нарци невѣсть҆
вь҆ꙁь҆ми и҅ дроугоѥ о̑укаꙁаниѥ о҅тъ свꙙтааго ѱаниꙗ
рече б꙯ъ къ а҅враа҅моу
крати вь҆пл҄ь содомъскъ и҅ гоморь҆скъ и҅де къ мь҆нѣ
съшъдъ ги помоꙁи рабу амосу о уочю сѧ писати о̑убо виждѫ а҅ште по плиштоу и҅хъ приходꙙштоуо̑умоу къ мь҆нѣ съконь҆чаваѭ̑тъ сꙙ
а҅ште ли да раꙁоумѣѭ̑
вѣдꙙ си вь҆са прѣжде бꙑтиꙗ и҅мъ питаѧи҅ и҅стеса и҅ сръдь҆ца и и҅стеса богъ вѣдꙑи мꙑсли чловѣчь҆скꙑ ѥ҅динъ съшьдъ о̑убо виждѫ а҅ште по плиштоу и҅хъ приходꙙштоуо̑умоу къ мь҆нѣ съконь҆чаваѭ̑тъ сꙙ
а҅ште ли да раꙁоумѣѭ̑
а҅ште о҅но невѣсть҆ то и҅ си невѣдѣти ѥ҅стъ
нъ и҅ о҅тьць ветъхоу ꙁавѣтоу не вѣдѣ нъ и҅ сꙑнъ по новоуо̑умоу ꙁавѣтоу
что о̑убо ѥ҅стъ
съшъдъ о̑убо виждѫ а҅ште по плиштоу и҅хъ приходꙙштоуо̑умоу къ мь҆нѣ съконь҆чаѭ̑тъ сꙙ
а҅ште ли да раꙁоумѣѭ̑
Вѣстъ рече приде къ мь҆нѣ
нъ хоштѫ пакꙑ о҅пась҆нѣѥ самѣми дѣлесꙑ и҅скꙋшениѥ вь҆ꙁꙙти ноѥ҆ ꙗ҅ко а҅ꙁъ не вѣдѣ нъ ꙗ҅ко нао̑учити хоштѫ чловѣкꙑ не просто словесъ послоушати ни а҅ште кто рече то что на дроуга вѣровати нъ прь҆воѥ҆ о҅пꙑтати ѧ҆
ти самѣми дѣлесꙑ и҅скоушение҆ навꙑкꙿше сице вѣровати лѣпо
Сего дѣлма и҅ въ писании дроуꙁѣѣ҆мъ глаголаа҅ше
не вѣроуи҆ вь҆сѣкомоу словеси
ничтоже бо сице каꙁитъ жиꙁни чловѣчь҆скꙑѧ҆ ꙗ҅ко е҅же скоро вѣровати глагол҄емꙑи҅мъ
о҅клеветаѭ̑штааго таи ближнꙗго своѥ҅го сего и҅ꙁгонꙗхъ
гръдомъ о҅комъ и҅ несꙑтомъ срь҆дь҆цемь҆ сь҆ н҄имъ не ꙗ҅дѣхъ
да о̑уже врѣмꙙ о̑убо противѫ о҅нѣмъ пльчити сꙙ глагол҄ѫштии҅мъ како немошти дѣл҄ьма х꙯с моливъ сꙙ въстави лаꙁара
не сице
послоушаи съ вь҆сѣмꙿ о҅пасении҅мь мол҄ѫ
о̑умь҆рѣ лаꙁарь҆
и҅ не бѣ на мѣстѣхъ тѣхъ їс꙯ нъ въ галилеи
и рече о̑ученикомь си
лаꙁарь҆ дроугъ нашъ о̑усь҆пе
о҅ни же мнꙙште ꙗ҅ко о҅ сьнѣ семъ бесѣдоуѥ҅тъ рекошꙙ ѥ҅моу
г꙯и а҅ште о̑успе и҅сцѣлѣѥ҅тъ
рече и҅мъ ꙗ҅вѣ їс꙯
лаꙁарь҆ о̑умрѣ
и҅ приде въ и҅ѥ҅роусалимъ на мѣсто и҅деже лаꙁарь҆ лежааше
и҅ сь҆рѣте и҆ сестра лаꙁарова
и҅ рече ѥ҅моу
г꙯и а҅ бꙑ бꙑлъ сь҆де не бꙑ о̑умрълъ ми братъ
нъ пльть҆нꙑи҅мъ пришь҆ствимъ съмотрꙙшти о̑учителю силѫ глаголаꙿше ѥ҅моу
г꙯и а҅ бꙑ бꙑлъ сьде не бꙑ о̑умрълъ ми братъ
и҅ нꙑнꙗ рече вѣдѣ ꙗ҅ко ѥ҅же просиши о̑у о҅ть҆ца дастъ ти
Съпасъ же противѫ прошению̑ ѥ҅и творитъ молитвѫ
не бо молитвꙑ трѣбовааше богъ да мрътвааго въставитъ
дѣѣ҅ши ли и҅ли и҅нѣхъ мрътвꙑи҅хъ не въстави
ѥ҅гда сь҆рѣте нѣкого и҅ꙁносима въ вратѣхъ мрь҆тва не тъчь҆ѭ̑ ли прикоснѫ сꙙ о҅дрѣ и҅ въстави мрь҆твааго
дѣѣ҅ши ли молитвꙑ трѣбова тъгда на въставь҆ѥ҅ниѥ҆ о̑умь҆ръшааго
и҅ пакꙑ и҅нъгда не тъчь҆ѭ̑ ли слово рече надъ дѣвицѫ талиѳа.коумꙑ дастъ ѭ̑ родител҄ема съдравѫ
дѣѣ҅ши молити сѧ трѣбова тъгда
и҅ что глагол҄ѫ о҅ о̑учител҄и
о̑ученици ѥ҅моу словомъ мрь҆твꙑѧ҆ вь҆ставишꙙ
и҅ навꙑкни чоудь҆нѣѥ
стѣн҄ь а҅постолъ мрътвꙑѧ въстави
приношаахѫ бо на о҅дрѣхъ недѫживꙑѧ да понѣ стѣн҄ь петровъ наи҅детъ на коѥ҅го и҅хъ и҅ а҅биѥ҆ въстаꙗ҅хѫ
стѣн҄ь о̑ученикъ въставь҆ꙗше мрътвꙑѧ҆
а҅ ли о̑учител҄ь молитвꙑ трѣбоуꙗ҅ше да мрьтвааго въставитъ
нъ немошти дѣлма жень҆скꙑ творитъ
рече бо ѥ҅моу
а҅ би бꙑлъ сь҆де не бꙑ ми о̑умрь҆лъ братъ
и҅ нꙑнꙗ рече вѣдѣ ꙗ҅ко ѥ҅гоже просиши о̑у о҅ть҆ца дастъ ти о҅ть҆цъ
молитвꙑ проси
молитвѫ даѭ̑
лежитъ и҅сточь҆никъ ꙗ҅коже а҅ште кто принесетъ съсѫдъ напль҆нитъ сь҆сѫдъ
а҅ште ѥ҅стъ великъ велико вь҆ꙁьметъ
а҅ште малъ мало вь҆ꙁь҆метъ
си молитвꙑ проси и҅ да молитвѫ
и҅ и҅нъ вѣшта
рь҆ци словомь҆ и҅ и҅сцѣлѣѥ҅тъ о҅трокъ мои҅
рече ѥ҅моу
по вѣрѣ твоѥи бѫди ти
дроугꙑи҆ рече
и҅ рече ѥ҅моу
бѫди ти ꙗ҅коже хоштеши
дроугꙑи҆ рече
приди и҅цѣли ми дь҆штере
и҅ рече ѥ҅моу
и҅дѫ по тебѣ
противѫ силѣ и҅ о̑умоу чловѣкомъ и҅ цѣльба о҅тъ врача приноситъ сꙙ
дроугаꙗ҅ прикоснѫ сꙙ подраꙁѣ риꙁѣ ѥ҅моу таи҆
и҅ таи҅ цѣльбѫ вь҆ꙁꙙ
къждо ꙗ҅коже вѣрова цѣль҆бѫ прии҅мааше
си глагол҄етъ ꙗ҅коже
вѣдѣ ꙗ҅ко ѥ҅же просиши о̑у о҅ть҆ца дастъ ти о҅ть҆цъ
ѥ҅лма же молитвꙑ проси молитвѫ дастъ не самъ молитвꙑ трѣбоуѧ нъ немошті женьстѣ годꙙ
и҅ да покажетъ ꙗ҅ко нѣстъ сѫпротивь҆ богоу нъ ꙗ҅ко ѥ҅же и҅ сии҆ творитъ то же и҅ о҅ть҆цъ творитъ
съплеска богъ и҅спръва чловѣка
о҅бою̑ бꙑстъ съплесканиѥ
сътворивъ бо сь҆ чловѣка по капи нашеи и҅ по о҅браꙁоу пакꙑ хотѣ раꙁбои҅ника вь҆вести въ породѫ
и҅ тъчь҆ѭ̑ слово рече и҅ раꙁбои҅ника въ породѫ вь҆веде а҅ не трѣбова молитвꙑ
а҅цѣ вь҆сѣхъ и҅же по а҅дамѣ ставилъ бѣ богъ о҅тъ того вълаꙁа
положи бо пламѣно копь҆ѥ блюсти породѫ
нъ властиѭ̑ х꙯с породѫ о҅тврь҆ꙁе и҅ раꙁбои҅ника вь҆веде
раꙁбои҅ника ли г꙯и
о҅тьць҆ твои҆ ѥ҅дного дѣлма грѣха а҅дама и҅с породꙑ и҅ꙁведе
а҅ тꙑ ли раꙁбоиника въводиши и҅же тъмами ꙁъла и҅ тъмами беꙁаконии виннь҆ ѥ҅стъ
сице ѥ҅динѣмъ гласомъ въ породѫ вь҆веде
ни ни о҅но беꙁ мене бꙑстъ ни се беꙁъ о҅ть҆ца ми
и҅ се бо моѥ҆ и҅ о҅но о҅ть҆че
а҅ꙁъ бо въ о҅тьци и҅ о҅ть҆ць҆ вь҆ мь҆нѣ
и҅ да видиши ꙗ҅ко не бꙑстъ молитвꙑ дѣло ѥ҅же въставити мрь҆тваа҅го послоушаи҆ молитвꙑ
что бо рече
благодарѫ ти о҅ч꙯е ꙗ҅ко слꙑша мене
что бо рече
ничтоже къ о҅тцоу прѣжде словесе сего
и҅ рече ꙗ҅ко
слꙑша мене
ничсоже не вѣшта прѣжде гласа сего
тоже глагол҄етъ ꙗ҅ко
слꙑша мене
се молитвꙑ о҅браꙁъ ѥ҅стъ
се ꙁнамениѥ мол҄ению̑
благодарѫ ти ꙗ҅ко слꙑшаѥ҅ши мене
а҅ꙁъ же рече вѣдѣ ꙗ҅ко присно мене слꙋшаѥ҅ши
то почто о҅ н҄ихъже вѣси тѫжиши
нъ о҅крь҆сть҆ стоѧ҅штааго сего дѣл҄ьма народа рѣхъ да раꙁоумѣѭ̑тъ ꙗ҅ко тꙑ мꙙ поусти
дѣѣ҅ши ли ꙗ҅ко мрь҆твааго дѣл҄ьма моли сꙙ
дѣѣ҅ши рече
о҅тче повели да вь҆станетъ лаꙁарь҆
дѣѣ҅ши рече
о҅ть҆че повели сь҆мрь҆ти послоушати мене
дѣѣ҅ши рече
повели да и҅ адъ вратъ не ꙁаключитъ нъ скоро мрьтвааго да и҅ꙁдастъ
нъ окрь҆сть҆ стоѧ҅штааго сего народа дѣл҄ьма рѣхъ да раꙁоумѣѭ̑тъ вь҆си ꙗ҅ко тꙑ мꙙ поусти
никакоже нѣстъ бꙑвъшеѥ҅ се чоудо нъ въглашениѥ пришъдъшии҅мъ
видѣ ли како не бꙑ молитва мрь҆твааго дѣл҄ьма нъ пришъдъшии҅хъ дѣл҄ьма невѣрънꙑи҅хъ да раꙁоумѣѭ̑тъ рече ꙗ҅ко тꙑ мꙙ поусти
то како и҅мамъ раꙁоумѣти рече ꙗ҅ко тꙑ мꙙ поусти
послоушаи҆ мол҄ѫ съ вь҆сѣмъ о҅пасъмъ
се рече свои҅мъ господь҆ствь҆мъ ꙁовѫ мрътваа҅го
се своѥ҅ѭ̑ властиѭ̑ ꙁапрѣштаѭ̑ сь҆мрь҆ти
ꙁовѫ о҅ть҆ца о҅тьцемъ
а҅ште ми нѣстъ о҅ть҆ць҆ о҅ть҆ць҆ ставитъ съмрь҆ть҆ и҅ꙁдати мрь҆твааго
ꙁовѫ о҅ть҆ца о҅ть҆ць҆мъ
ꙁовѫ и҅ лаꙁара и҅ꙁъ жоупишть҆
да а҅ште нѣстъ прь҆воѥ и҅стина то и҅ се не бѫдетъ
а҅ште ли по и҅стинѣ о҅ть҆ць҆ о҅ть҆ць҆ да послоушаѥ҅тъ мрътвꙑи на течениѥ҆ пришъдъшии҅мъ
что же х꙯с глаголаа҅ше
ѥ҅гда бꙑстъ молитва не въста мрь҆твꙑи҆ нъ ѥ҅гда рече лаꙁаре грꙙди вънъ тъгда въста мрь҆твꙑи҆
ѡ̑ле мѫка сь҆мрьти
ѡ̑ле мѫка силѣ тои дръжꙙштии҆ доушѫ
молитва бꙑстъ тоже
не и҅споустиши мрь҆твааго
ни рече
почто
ꙗ҅ко нѣстъ ми повелѣно
приставꙿникъ нѣкоторꙑи҆ бѣ тоу дръжꙙ повиньнааго
а҅ште не повелѣно ми бѫдетъ рече не и҅споуштѫ
молитва бо рече не бꙑстъ мене дѣл҄ьма нъ пришь҆дъшии҅хъ дѣл҄ьма невѣрь҆нꙑи҅хъ
мь҆нѣ ѣ҅ше повелѣно бѫде не и҅споуштѫ мрътвааго
жъдѫ жиꙁни да и҅споуштѫ доушѫ
лаꙁаре и҅ꙁлѣꙁи вънъ
слꙑша повелѣниꙗ мрътвꙑи҆
и҅ съмрьтънꙑѧ раꙁврьже ꙁаконꙑ
да срамь҆ꙗ҅ѭ̑тъ сꙙ и҅новѣрь҆ници
о̑укаꙁа бо слово ꙗ҅ко не мрьтвааго дѣл҄ьма въскрь҆сениꙗ бꙑстъ молитва нъ тъгда пришъдъшиихъ дѣл҄ьма невѣрънꙑи҅хъ немошти
лаꙁаре и҅ꙁлѣꙁи вънъ
то почто нарокомъ
да не гласа распоуштена въ мрътвꙑихꙿ простръвъ вь҆сꙙ и҅же въ жоупиштихъ въставитъ сего дѣль҆ма
лаꙁаре грꙙди вънъ
тебе ѥ҅дного нꙑнѣчоу вь҆ꙁъпиѭ̑ да съ странꙑ ходꙙштии҅мъ покажѫ силѫ
ѥ҅же бо въ а҅дѣ въставъ а҅ꙁъ миръ вь҆сь вь҆ставьѭ̑
а҅ꙁъ бо ѥ҅смъ вь҆скрь҆сениѥ҆ и҅ жиꙁнь҆
лаꙁаре грꙙди вѫнъ
и҅ и҅ꙁлѣꙁе мрътвꙑи о̑увꙙꙁанъ о̑укрои҆
ѡ̑ веле чоудеса дивь҆на
ѥ҅же доушѫ о҅тъ ѫ҅ꙁъ сь҆мрь҆тънꙑи҅хъ о҅трѣшъ ѥ҅же врата а҅дова раꙁвръже и҅ двь҆ри желѣꙁнꙑ съть҆ре и҅ доушѫ о҅тъ ѫ҅ꙁъ съмрь҆тънꙑи҅хъ прости не можаа҅ше ли и҅ о̑укрои о҅трѣшити и҅миже сами погрибаѭ̑ште съвꙙꙁашꙙ да свои҅ми ѫ҅ꙁами поꙁнаѭ̑тъ ꙁнаѥ҅маꙗ да и҅скоушении҅мъ прии҅мѫтъ ꙗ҅же сътворишꙙ ꙗ҅ко лаꙁаръ ѥ҅стъ и҅же и҅ми погребенъ
а҅ х꙯с ѥ҅стъ ѥ҅же благовол҄ениѥ҅мъ о҅ть҆чемъ пришъдъше ѥ҅же жиꙁни и҅ сь҆мрь҆ти власть҆ и҅матъ
семоу слава съ о҅тцемъ и҅ съ свꙙтꙑмъ дх꙯омъ нꙑнꙗ и҅ присно и҅ вь вѣкꙑ вѣкомъ а҅минъ
свꙙтааго о҅ц꙯а нашего їѡ̑а҅нна ꙁлатоо̑устааго слово о҅ четврь҆тодь҆нь҆нѣѣ҅мь҆ лаꙁари
ꙗко се мати чꙙдолюба подавъши съсъ младеньцоу веселитъ сꙙ дѣтиштꙋ привлачꙙштоу мꙙкъкѫ пиштѫ млѣка таже ѥ҅гда сꙙ сьсꙙде млѣко и҅ о҅сꙑрѣѥ҆ ꙁаградитъ пѫть҆ сь҆соу тьгда и҅ дѣтишть҆ плачетъ и҅ мати болитъ навꙑкъши о҅бꙑчаѥ҅мъ крь҆мити дѣтишть҆ а҅ пиштꙙ не подаѥ҅мꙑ видꙙшти Такоже и҅ мꙑ прь҅вꙑи съсъ подавъше о̑умоу вашемоу веселꙗа҅хомъ сꙙ вамъ сѫштемъ млѣка словъмъ
таже ѥ҅гда ꙁабꙑтиꙗ о҅блакъ пришъдъ на о̑умъ слово стави тъгда же и҅ вꙑ раꙁгнѣвасте сꙙ акꙑ лиси сѫште е҅уагг҄елискꙑи҅хъ о̑учении раꙁоума
и҅ мꙑ печалихомъ сꙙ ть҆штаниѥ и҅мѣѭ̑ште
како се сълоучи сꙙ намъ да раꙁоумѣѥ҅мъ ꙗ҅ко ни хотꙙштоуо̑умоу ни текѫштоуо̑умоу ни женѫштоуо̑умоу нъ милоуѭ̑штоуо̑умоу богоу
То сѣ о̑убо ѥ҅лма подаѥ҅тъ богъ глагол҄ѫштии҅мъ даръ не властиѭ̑ глагол҄ѫштии҅хъ нъ потрѣбованиꙗ дѣл҄ьма слоушаѭ̑штиїхъ того моливъше о҅тъ нꙑнꙗчоу почътенꙑи҅хъ намъ е҅уагг҄ельскꙑихъ о̑учении҆ противѫ силѣ питиꙗ҆ о̑ученио̑у почрьпѣмъ водѫ
Бѣ нѣкто болꙙ лаꙁарь҆ рече о҅тъ виѳаниѧ о҅тъ вь҆си мариѧ и҅ мархꙑ сестрꙑ ѥ҅и҆
бѣ же мариꙗ помаꙁавъшиꙗ господа муромъ҆ ѥ҅и҅же братъ лаꙁаръ болѣа҅ше
рече же їс꙯
болѣꙁнь҆ си нѣстъ на сь҆мрьть҆ нъ на славѫ божиѭ̑ да сꙙ въславитъ богъ ѥ҅ѭ̑
вь҆спꙙть҆ приносꙙ глагол҄ѫ
си болѣꙁнь҆ нѣстъ на съмрьть҆ нъ ꙁа славѫ божиѭ̑
нѣстъ болѣꙁнь҆ нъ о̑утврь҆ждениѥ
҆Ѡ болѣꙁни
болꙙштиимꙿ врачоу
вѣрѣ правителю
съмрь҆ти сѫпостате
диꙗ҅волоу сѫпрь҆ниче
съпасению̑ въчꙙло
ѡ̑ болѣꙁни дш꙯и корениѥ҆ нераꙁоримоѥ
вѣр.ѣ о̑учителю
благочь҆стию̑ съмотрениѥ҆
ѡ̑ болѣꙁни о҅гн҄и доуше прогонꙙшти и҅ потꙑ кръштениꙗ росꙙшти и҅ свѣть҆ли одеждꙙ дш꙯ꙙ тъкѫшти
ѡ̑ болѣꙁни небесъноуо̑умоу хлѣбоу дателю
вѣрѣ свѣште чиста
диа҅волоу о҅силе
а҅ чловѣкоу ꙁнамениѥ
Егда слꙑша рече їс꙯ тъгда прѣбꙑ на н҄емъже бѣ мѣстѣ дъва дь҆ни
каꙗ҅ же бѣ ноужда прѣбꙑти господеви слꙑшавъшоу и҅ не тоу а҅биѥ҆ и҅ти къ болꙙштоуо̑умоу
нъ о̑уто жъдааше сь҆мрь҆ти лаꙁаровꙑ да съмрь҆тиѭ̑ бол҄ьшѫ чоудесꙑ вѣрѫ видꙙштии҅мъ покажетъ
Потомъ же глагола о̑ученикомъ си їс꙯
лаꙁарь҆ дроугъ нашъ о̑усьпе
нъ и҅дѫ да въꙁбоуждѫ и҆
по и҅стинѣ бо чловѣчь҆ска сьмрь҆ть сънъ о̑у господи мь҆нитъ сꙙ
и҅дѫ да въꙁбоуждѫ и҆
дѣѣши ли а҅ште сь҆де сꙑ не можеши о҅живити мрь҆твааго
нъ и҅ тако не прии҅мѫтъ благодѣти жидове мь҆нѣ не сѫштоу тоу
нъ ѥ҅да како въскръсъшоу ѥ҅моу мь҆нѣти начънѫтꙿ ꙗ҅ко сълоучаѥ҅мъ нѣкꙑи҅мъ о҅жи лаꙁаръ
нъ а҅ꙁъ самъ прихождѫ да пришъдъшоу мь҆нѣ самовидь҆ци бѫдѫтъ мноѭ̑ бꙑваѭ̑штии҅мъ чоудесемь҆ и҅ благодѣть҆ о҅тъ мене въꙁь҆мъше на вѣрѫ и҅ꙁвѣстѫ придѫтъ
лаꙁарь҆ дроугъ нашъ о̑усьпе
нъ и҅дѫ о̑убоудитъ ѥ҅го
҅И о̑ученици слꙑшавъше рѣшꙙ
ти а҅ште о̑усьнѫ и҅цѣлѣѥ҅тъ
сънъ бо не чоуѭштии҅хъ себе врѣждаѥ҅тъ продлъжаѧ҅ сꙙ
о҅гн҄емъ жегомꙑи҅мъ и҅ꙁоуншінѫ творитъ потомь҆
да ѥ҅лма мь҆нѣшꙙ о̑ученици глаголати г꙯и о҅ о̑усь҆пении съноу рече пространо
лаꙁарь҆ о̑умьрѣ
и҅ радоуѭ̑ сꙙ васъ дѣл҄ьма да вѣрѫ и҅мете ꙗ҅ко не бѣхъ тоу
нъ пои҅дѣмъ к н҄емоу
не хотꙙи҆ съмрьти грѣшь҆нꙑи҅мъ радоуѥ҅ши сꙙ сь҆мрь҆ти дроужь҆н҄ии҆
е҅и҆ радоуѭ̑ сꙙ не себе дѣл҄ьма ни о̑умь҆ръшаꙿго нъ васъ дѣл҄ьма
приѧ҅ти бо хоштѫ сь҆мрь҆ть҆ вашеи вѣрѣ на о҅снованиѥ
ѡ̑ съмрь҆ти христосоу на радость҆
ѡ̑ сь҆мрьти жиꙁни пльна
Нъ да съкративъ слово рекѫ
и҅де вь҆ виѳаниѭ̑
сь҆рѣтоста и сестрѣ лаꙁаровѣ
припадаѥ҅та къ ногама господь҆нꙗма плачѫшти и҅ глагол҄ѫшти
г꙯и а҅ бꙑ сь҆де бꙑлъ не бꙑ о̑умрълъ братъ наю̑
то не бѣ ли о̑убо тоу
чинъ же положивъ милости просль҆ꙁи
свꙙтааго о҅тца нашего їѡ̑а҅на ꙁлатоо̑устааго слово на врьбьницѫ
Отъ чоудесъ къ чоудесемь҆ господь҆н҄емъ ходимъ братиꙗ
Сѣ о̑убо и҅ мꙑ вь҆ꙁлюбь҆ѥ҅нии҆ о̑уготованомъ срьдьцемь҆ и҅ о̑ушима добрѣ слꙑшꙙштема слꙑшимъ что глагол҄етъ намъ господь господь҆ въ пророцѣхъ и҅ вь҆ е҅уаг҄елиа҅хъ о҅ свꙙтѣѣ҆мь҆ семь҆ праꙁдь҆ницѣ
глаголати же о̑уто и҅матъ миръ на людехъ свои҅хъ и҅ на прѣподобьнꙑи҅хъ си и҅ на о҅браштаѭ̑штиїхъ срь҆дь҆ца кь н҄емоу
Дьнь҆сь҆ пророчь҆скꙑ трѫбꙑ вь҆сь҆ миръ въскрилишꙙ
и҅ ѧ҅же вьсѫдоу господьнꙙ црь҆къви вь҆ꙁвеселишꙙ и҅ о̑увꙙꙁошꙙ
Придѣте о̑убо вь҆си
да радоуѥ҅мъ сꙙ о҅ г꙯и
придѣте вь҆си ѧ҅ꙁꙑци
не бѫди никтоже лихъ радости
не бѫди никтоже лихъ поꙁъваниꙗ
да не дрꙙхлъ на приѧ҅тиѥ о҅брꙙштетъ сꙙ да не бѫдетъ съ ꙁълꙑи҅ми гражданꙑ о҅сѫжденъ
гражданꙑ же наричѫ и҅же не рачишꙙ приѧ҅ти господина си цѣсара вь҆ себѣ
Вь҆си съ радостиѭ̑ коупь҆но ть҆цѣмъ
вь҆си тъшть҆но прии҅мѣмъ
въ риꙁъ мѣсто срь҆дь҆ца своꙗ просꙑпл҄ѣмъ прѣдъ н҄имъ
пѣснь҆ми и҅ хвалами благодарениꙗ въꙁдадимъ ѥ҅моу
и҅ благословешенъ грꙙдꙑи въ и҅мꙙ господьн҄е не прѣстаѭ̑ште въпиꙗ҅мъ
благословестꙙштиї бо ѥ҅го благословешени сѫтъ а҅ клънѫштии҆ ѥ҅го проклꙙти
Пакꙑ рекѫ и҅ бѣдꙙ сꙙ на добро не помльчѫ
придѣте въꙁлюбь҆ѥни
благословешенъ грꙙдꙑи҆ въ и҅мꙙ господь҆н҄е
и҅ веселꙙ сꙙ ꙗ҅ко и҅ прѣжде прѣдь҆ лицемъ ковь҆чега божиꙗ поѥ҅тъ и҅ гласитъ сладь҆ко
благословешенъ грꙙдꙑи въ и҅мꙙ господь҆н҄е
к н҄емоуже речемъ
Глагол҄и намъ ѡ̑ пророче кто сь҆ грꙙдꙑи въ и҅мꙙ господь҆н҄е
не моѥ рече о̑учениѥ дь҆несь҆
Вѣштаите ѡ̑ о҅троци о҅тъкѫдоу вамъ добраꙗ си и҅ веселаꙗ реть҆ и҅ пѣснь҆
кто нао̑учивъи҆ вꙑ
кто о̑умѫдривꙑи҆ вꙑ
кто съвъкоупивꙑи҆
кде книгꙑ
кде сь҆вѣдѣтел҄е
прио҅бь҆штите сꙙ рѣшꙙ нашемь҆ веселии҆ и҅ пѣсни
да навꙑкнете и҅же мѡусиї и҅ їнѣмъ пророкомъ на помꙑслѣ
Да ѥ҅лма побѣждени бꙑхомъ и҅ десноѥ намъ дашꙙ о҅троци причꙙштениѥ грꙙдѣмъ вь҆ꙁлюбь҆ѥ҅нии
и҅ мꙑ вь҆ꙁдревь҆ноуи҅мъ боговесель҆ноуо̑умоу ликоу
съ младеништи вѣиѥ вь҆ꙁь҆мѣмь҆ и҅ сь҆ лѣторасль҆ми ликоуи҅ми да и҆ въдоунетъ въ нꙑ ст꙯ꙑи҆ доухъ
и҅ богонао̑ученѫѭ̑ въспоустимъ въ чинъ пѣснь҆
благословешенъ грꙙдꙑи въ и҅мꙙ господь҆н҄е
ѡ̑санна въ вꙑшь҆н҄иїхъ
Дь҆несь цѣсарь҆ славꙑ на ꙁеми пророчь҆скꙑ славимъ ѥ҅стъ
и҅ причꙙсть҆никꙑ небесь҆ноуо̑умоу веселию̑ ꙁемь҆нꙑѧ сь҆твори да покажетъ ꙗ҅ко тъ ѥ҅стъ господь҆ о҅бои҅мъ а҅кꙑ о҅тъ о҅бои҅хъ ѥ҅динѣмь҆ гласомъ съ о҅тцемъ и҅ съ доухомь҆ хвалимъ
Сего дѣлꙗ горь҆н҄ии ꙁемь҆ноѥ съпасениѥ проповѣдаѭ̑ште поꙗ҅хѫ
ст꙯ъ ст꙯ъ ст꙯ъ г꙯ь саваѡ̑ѳъ
и҅спльнь҆ небо и҅ вь҆са ꙁемь҆ꙗ славꙑ ѥ҅го
ѡ̑санꙿна въ вꙑшь҆н҄ии҆хъ
ѡ̑санна сꙑноу даӱидовоу
и҅ о҅ви славь҆ꙗ҅хѫ
благословешена слава господь҆нꙗ о҅тъ мѣста ѥ҅моу
а҅ дроуꙁиї богословештваа҅хѫ
благословешенъ грꙙдꙑи҆ вь҆ и҅мꙙ господьн҄е
Сим же сице творимомъ и҅ о̑ученикомъ ликоуѭ̑штемъ о҅ вь҆сѣхъ силахъ ѧ҅же видѣшꙙ и҅ глагол҄ѫштемъ благословешенъ грꙙдꙑи въ и҅мꙙ господь҆н҄е на небеси миръ а҅ на ꙁеми слава градъ трꙙсѣꙿше сꙙ глагол҄ꙙ кꙿто сь҆ ѥ҅стъ о҅слѣпь҆ѥ҅нѫ ꙁависть҆ на владꙑчь҆скѫ славѫ подвигꙿ
градъ же слꙑшꙙ ветъхꙑи҆ събора бес.чина.ѥ҆ множь҆ство раꙁоумѣваи҆
не бо постигнѫ стѣн҄ь ѥ҅же вь҆ н҄емь просвь҆тѣ сꙙ немрь҆чемꙑи свѣтъ
тѣмже ꙗ҅вѣ прѣжде вь҆пиꙗ҅ше и҅саиа҅ к н҄имъ глагол҄ꙙ
глоусии҆ слꙑшите
и҅ слѣпии҆ проꙁираи҅те видѣти
и҅ о҅сльпнѫшꙙ роби божиї
Видѣсте многъ кратꙑ и҅ не сь҆набь҆дѣсте
видите ли вь҆ꙁлюбь҆ѥ҅нии҆ о҅пасениѥ словесь҆
како божии свꙙтꙑи доухъ свꙙтꙑими свои҅ми҆ а҅кꙑ о̑уже сѫшта хотꙙштаꙗ бꙑти проповѣдаа҅ше
видѣшꙙ бо беꙁаконници и҅ о҅сꙙꙁашꙙ чоудесꙑ чоудотворца бога
и҅ вь҆ невѣрь҆ствѣ прѣбꙑшꙙ
вѣдѣшꙙ слѣпаа҅го о҅тъ рода о҅свѣтивь҆шааго и҅ господи проповѣдаѭ̑шта
видѣшꙙ лаꙁара о̑ухода сь҆мрь҆ти бивъша
слꙑшашꙙ по мороу хождениѥ҆ недѣланоѥ винодатиѥ нетꙙжаннѫѭ̑ пиштеѭ̑ крь҆мл҄ениѥ бѣсовъ прогон҄ениѥ болꙙштии҅хъ и҅сцѣл҄ениѥ
гостинь҆ци и҅хъ силꙑ проповѣдаахѫ
пѫтиѥ и҅хъ цѣль҆бꙑ пѫть҆никомь҆ проповѣдаа҅хѫ
вь҆са и҅ю̑деа и҅спль҆ни сꙙ благодѣа҅нии҆
кто сии ѥ҅стъ
҅Ѡ веле несъмꙑшл҄ениѥ ль҆жии҅хъ о̑учител҄ь
ѡ̑ о҅слоушь҆ливꙑи҅хъ о҅ть҆ць
ѡ̑ боуи҅хъ старь҆ць҆
ѡ̑ сѣмꙙ ханаа҅на бесрамь҆ка а҅ не чоудꙑ блаженааго
чꙙда поꙁнашꙙ творь҆ца
а҅ о҅слоушь҆ливии҆ о҅ть҆ци глаголаахѫ
кто сь҆ ѥ҅стъ
ю̑наꙗ и беꙁълобь҆наꙗ врь҆ста творь҆ца похвали
а҅ и҅ꙁъо̑умѣвъшии҅ сꙙ дь҆нь҆ми ꙁълꙑ въпрашаа҅хѫ
кто сь҆ ѥ҅стъ
съсѫштии богословꙙтъ
а҅ старьци хоулꙙтъ
о҅троци благочь҆сть҆но слоужꙙтъ хвалѫ
а҅ нечистии҆ жь҆рь҆ци ꙁь҆лѣ гнѣваѭ̑тъ сꙙ
о҅слоушъливии мѫдростиѭ̑ правь҆дивꙑи҅хъ о҅братите сꙙ къ чꙙдомъ свои҅мъ
навꙑкнѣте таи҅на божиа҆
то само творимоѥ послоухоуѥ҆ ꙗ҅ко богъ ѥ҅стъ сице хвалимꙑи҆ ненао̑ученꙑи҅ми ѧ҅ꙁꙑкꙑ
Слꙑшите жестосрь҆дивии҆ что вамъ благовѣститъ ꙁахариꙗ҆ пророкъ
рече бо
радоуи҅ сꙙ ꙁѣло дь҆шти сиѡ̑нꙗ
се цѣсарь҆ твои грꙙдетъ ти правь҆дивъ и҅ вь҆сѣдъ на жрѣбꙙ ю̑но
почто радость҆ о҅тъ себе сътрꙙсаѥ҅те
что сль҆нь҆цоу сь҆ꙗ҅ѭ̑штоу тъмѫ любите
почто на беꙁъратии мирꙿ о̑устите рати
а҅ште да ѥ҅сте сꙑнове сиѡ̑н҄и ликоуи҅те съ чꙙдꙑ свои҅ми
радости и҅ꙁвѣтъ бѫди вамъ чꙙдъ вашихъ богочь҆стиѥ҆
навꙑкнѣте о҅ть҆ н҄ихъ кꙿто нао̑учивꙑи҆ кꙿто събь҆равꙑи҆ о҅тъкѫдоу о̑учениꙗ҆ коѥ҆ новоѥ богословь҆ѥ҅ниѥ҆ и҅ ветъхоѥ проречениѥ҆
҅Аште ли о҅тъ чловѣкъ никтоже ничсоже сихъ нао̑учи нъ о҅ себѣ хвалѫ поѭ̑тъ раꙁоумѣи҅те божиѥ дѣло ꙗ҅коже вь ꙁаконѣ писано ѥ҅стъ
иꙁ оустъ младеништъ и҅ съсѫштии҅хъ съвръшилъ ѥ҅си пѣснь҆
о҅братите срь҆дь҆ца ваша къ чꙙдомъ҆ свои҅мъ а҅ не сь҆мѣжаи҅те о҅чию̑ си противѫ и҅стинѣ
аште ли ти.жде ѥ҅сте да ни слꙑшꙙште слꙑшите ни видꙙште видите ти беꙁ оума гнѣваѥ҅те сꙙ на младеништꙙ ти вамъ сѫдиѧ бѫдѫтъ по съпасовоу словеси
Добрѣ и҅ о҅ семь҆ съ и҅нѣми прѣжде сьвѣшта о҅ васъ пророкъ и҅саи҆ꙗ҅ рекꙑ
не нꙑнꙗ постꙑдитъ сꙙ и҅ꙗ҅ковъ ни нꙑнꙗ лица си мѣнитъ
нъ ѥ҅гда видꙙтъ чꙙда си дѣлеса моꙗ҆ мене дѣлꙗ о҅свꙙтꙙтъ и҅мꙙ моѥ
и҅ о҅свꙙтꙙтъ свꙙтаа҅го їꙗ҅ковь҆ꙗ и҅ бога и҅ꙁдраи҅л҄ева о̑убоѧ҅тъ
и҅ раꙁоумѣѭ̑тъ доухомь҆ ꙁаблѫдивь҆шии҆ раꙁоумъ
и҅ гнѣваѭ̑штии҅ сꙙ навꙑкнѫтъ послоушати
и҅ ѧ҅ꙁꙑци нѣмоуѭ̑штиї навꙑкнѫтъ вѣштати миръ
Видиши ли невѣрънꙑи ѡ̑ жидовине како и҅с прь҆ва словесе стꙑдѣниѥ҅ вамъ прѣжде повѣдоуѥ҆ пророкъ о҅слоушаниꙗ дѣлꙗ вашего
навꙑкнѣте понѣ о҅ть҆ н҄его како богомь҆ нао̑ученѫ проповѣдаѥ чꙙдъ вашихъ пѣснь҆ ꙗ҅коже и҅ блаженꙑи҆ дауꙑдъ прѣжде вь҆спѣ глагол҄ꙙ
и҅ꙁ оустъ младеништь и съсѫштии҅хъ съвръшилъ ѥ҅си пѣснь҆
мꙑ сь҆ н҄ими коупь҆но ликоуи҅мъ
мꙑ сь҆ сими праꙁдьноуѥ҅мъ
и҅ новомъ ѧ҅ꙁꙑкомъ богонао̑ученѫѭ̑ пѣснь҆ поѥ҅мъ
҅Инъгда бо сумеѡ̑нъ старь҆цъ сь҆рѣтъ съпаса и҅ на рѫкоу приѧ҆ вѣкомь҆ творь҆ца а҅кꙑ младеништа
нꙑнꙗ же вь҆ старь҆ць҆ мѣсто несь҆мꙑсль҆нь҆ дѣти съпаса сь҆рѣтошꙙ а҅кꙑ сумеѡ̑на
и҅ вѣи҆ѥ҆ вь҆ рѫкоу мѣсто пость҆лашꙙ
благословь҆ѥ҅нъ ѥ҅же о҅тъ бога богъ цр꙯ь҆ славꙑ
ѡ̑ о҅бъо̑убожавꙑи свои҆хъ си беꙁъ о̑убожь҆ства сꙑ насъ дѣл҄ьма да насъ о҅богатитъ своѥ҆ѭ̑ благостиѭ̑
видѣна бꙑшꙙ шь҆ствиꙗ твоꙗ боже шь҆ствиа҆ бога моѥ҅го цѣсара и҅же ѥ҅стъ въ свꙙтѣѣ҆мь҆
҆Ѡ веле медъ капьѭ̑штии҆ ѧ҅ꙁꙑкъ дѣтии
дауи҅дъ пророкъ подъ писаниѥ҅мъ съкрꙑ раꙁоумъ
а҅ дѣти о҅бь҆до о҅тъкривь҆ше на҅ ѧ҅ꙁꙑцѣ богать҆ство и҅ꙁнесошꙙ
и҅ словесемь҆ веселомъ велми вь҆сѣхъ на насꙑштениѥ съꙁъвашꙙ
Въꙁь҆пии҅мъ беспрѣстани
не бо ни о҅ть҆ць҆ прѣстанетъ коли ѥ҅же бꙑти ꙗ҅коже ѥ҅стъ съставомъ
не хоули христосова цѣсарь҆ства хоуль҆ниче да не родивъшоуо̑умоу бесчь҆ствиѥ сътвориши
а҅ште ли робъ ѥ҅си съ страхомъ си господиноу покори сꙙ
словесꙑ бо прѣпираѧ҅и сꙙ не приꙗ҅ꙁнивъ робъ нъ ꙗ҅вѣ сѫпь҆рникъ
пишетъ бо сꙙ
не чътꙑи҆ сн꙯а не чь҆тетъ о҅ть҆ца поустивъшааго ѥ҅го
Мꙑ же вь҆ꙁлюбь҆ѥ҅нии҆ о҅тъкѫдоуже и҅ꙁидохомъ наꙿдѣмъ на слово вь҆пиѭ̑ште
благословь҆ѥ҅нъ грꙙдꙑи въ и҅мꙙ господь҆н҄е
благословь҆ѥ҅нъ грꙙдꙑи҆ въ и҅мꙙ господь҆н҄е богъ на диꙗ҅вола не ꙗ҅вѣ невидимоѭ̑ силоѭ̑ нь҆ немошть҆ноѭ̑ пль҆ть҆ѭ̑ съвꙙꙁати ѥ҅же на нꙑ крѣпь҆къ
благословь҆ѥ҅нъ грꙙдъи҆ въ и҅мꙙ господь҆н҄е цѣсарь҆ на сѫпротивника не вь҆седръжител҄ьства силоѭ̑ и҅ мѫдростиѭ̑ нъ мь҆нимꙑи҅мъ кръста боуи҅ствомъ вь҆ ꙁълоби сѫштꙙѧ ꙁмиѧ҆ плѣнъ раꙁграбитъ
благословь҆ѥнъ грꙙдꙑи҆ въ и҅мꙙ господь҆не и҅стовꙑи на ль҆жааго съпасъ на прокоудь҆ника миротворь҆цъ на сѫпротивь҆ника чловѣколюбь҆ць҆ на ненависть҆ника чловѣкомъ
благословь҆ѥ҅нъ грꙙдꙑи въ и҅мꙙ господь҆н҄е ѥ҅динъ ꙁа многꙑ и҅ по мноꙁѣхъ и҅ꙁбавитъ ништъ родъ чловѣчь҆скъ о҅тъ рѫкꙑ крѣпь҆шии҅хъ ѥ҅го и҅ о̑убога и҅ ништа о҅тъ расхꙑштаѭ̑штии҅хъ ѥ҅го
благословесенъ грꙙдꙑ въ и҅мꙙ господьн҄е полиꙗ҅ꙿтъ масломъ и҅ виномъ въпадъшаа҅го вь҆ раꙁбои҅никꙑ и҅ прѣꙁь҆рѣна
благословесенъ грꙙдꙑи҆ въ и҅мꙙ господьн҄е съпастъ насъ собоѭ̑ ꙗ҅коже рече пророкъ
не ходатаи ни сълъ нъ самъ господь҆ сь҆пасе ѧ
Нъ да видимъ по томь҆ что глагол҄етъ свꙙтоѥ е҅уа҅г҄елиѥ҆
въшъдъшоу о̑убо господеви въ црь҆къве придошꙙ к н҄емоу слѣпии҆ и҅ хромии҆
и҅ и҅сцѣли ѧ вь҆сꙙ
видѣвъше же старѣи҅шинꙑ молитвь҆никомъ и҅ фарисеи҆ чоудеса ꙗ҅же сътвори и҅ дѣти ꙁовѫштꙙ и҅ глагол҄ѫштꙙ о҅сан·.на сꙑноу давꙑдовъ благословь҆ѥ҅нъ грꙙдꙑи҆ въ и҅мꙙ господь҆н҄е не сътрьпѣшꙙ того чь҆сти
тѣмъ и҅ пришъдъше к н҄емоу глаголаа҅хѫ
не слꙑшиши ли что сии глагол҄ѫтъ
не повѣда ли прѣжде богъ пророкомъ ꙗ҅ко
славꙑ своѥ҅ѧ҆ и҅номоу не дамъ҆
нъ что противѫ томоу трь҆пѣливꙑи҆ тъштивꙑи҆ на милость҆ а҅ поꙁдь҆нъ на гнѣвъ
тръпитъ вь҆ꙁбѣсь҆нѣвъшии҆мъ цѣлитъ о҅тъвѣтомъ о҅бꙙштрениѥ҆ попинаѥ писаниꙗ прѣдьи҅ꙁводитъ съвѣдѣтел҄ьства творꙙштии҅мъ а҅ не о҅тъмештетъ сꙙ въпроса
Тѣмь҆ рече
раꙁдроушиши врага и҅ мь҆сть҆ника
ѥ҅же ѥ҅сте вꙑ и҅же ꙁаконъ чтѫште и҅ вѣдѫште и҅ пророкꙑ чтѫште мене въ ꙁаконѣ и҅ пророцѣхъ проповѣдаѥ҅мааго о҅слоушасте сꙙ
мните бо о̑убо пронꙑрь҆ствомъ въꙁдръжаниꙗ҆ пронꙑрити славѫ божиѭ̑ не раꙁоумѣѭ̑ште ꙗ҅ко и҅же сꙙ мене о҅слоушаѥ҅тъ и҅ о҅ть҆ца сꙙ о҅слоушаѥ҅
а҅ꙁъ бо о҅тъ бога и҅ꙁидохъ и҅ вь҆нидохъ въ миръ
и҅ моꙗ слава о҅ть҆ца моѥ҅го ѥ҅стъ слава
о҅бличении҅ же сице нераꙁоумь҆ничь҆нꙑи҆ съпаса нашего богомь҆ прѣмль҆кошꙙ о҅тъ пь҆рѣниꙗ ꙁатвореномъ бꙑвъшемъ о̑устомъ и҅хъ и҅стиноѭ̑
и҅ни же потръгнѫвъше беꙁоумиꙗ҅ съмꙑслъ сьвѣтъ на н҄ь творѣахѫ
Мꙑ же пои҅мъ
велии господь҆ нашъ и҅ велиꙗ крѣпость҆ ѥ҅го
и҅ раꙁоумоу ѥ҅го нѣстъ числа
си бо вь҆са бꙑшꙙ да о҅тънемь҆ѧи҆ грѣхъ мироу а҅гнь҆цъ и҅ сн꙯ъ божии҆ вол҄еѭ̑ на сь҆пась҆нѫѭ страсть съ вами придетъ и҅ на продании станетъ
и҅скоупоуѭ̑штааго животворьноѭ̑ кръвь҆ѭ̑ своѥ҆ѭ̑ миръ сь҆цѣнꙙтъ трь҆мъ десꙙтемь҆ мѣдь҆ницъ
҅А к томоу прѣклонитъ сꙙ ѥ҅моу вьсѣко колѣно небесънꙑи҅хъ и҅ ꙁемь҆нꙑи҆хъ и҅ прѣи҅сподь҆н҄иихъ славѫ ѥ҅моу въꙁдаѭ̑ште нꙑнꙗ и҅ присно и҅ вь҆ вѣкꙑ вѣкомь а҅мин
фотꙗ патриа҅рха конъстантинꙗ града слово на връбницѫ и҅ о҅ лаꙁарѣ
Егда о҅трокꙑ ѡ̑санна въ вꙑшь҆н҄ии҅хъ вь҆пиѭ̑штꙙ цръкꙑ въстрѫбитъ и҅ свѣтълꙑи҅ тъи҅ боголѣпь҆нꙑи҆ гласъ къ себѣ привлѣкѫ вꙑсокъ бѫдѫ потъштании҅мъ
и҅ о̑умомъ бꙑстромъ о҅бъхождѫ виѳаниѭ и҅ рѫкама плештꙙ ликоуѭ̑ и҅ съмѣшаѧ҅ сꙙ скачѫ сь҆ дѣть҆ми побѣдънѫѭ̑ пѣснь҆ сь҆ н҄ими о̑утврꙿждаѧ владꙑцѣ
ѡ̑санна въ вꙑшь҆н҄ихъ благословь҆ѥ҅нъ грꙙдꙑи҆ въ и҅мꙙ господьн҄е
тъгда и҅ кн҄ижьникъ самѣхъ виждѫ падъшѫѭ̑ мѫдрость҆
тъгда и҅ о̑учител҄ь и҅хъ плачꙙ сꙙ о҅жесточаниꙗ срь҆дь҆ца и҅хъ ꙗ҅ко о̑учити и҅нѣхъ порѫчени не бꙑшꙙ достои҅ни своѥ҅ѭ̑ ꙁълобоѭ̑ ни съ свои҅ми о̑ученикꙑ въ рꙙдоу стати и҅ недѫгъ и҅нѣхъ цѣлити о҅бѣштавъшии҅ сꙙ сами послѣдн҄имъ недѫгомъ беꙁоумии҅мъ болѣшꙙ величании҅мъ страсти вь҆сѫ доушѫ ꙁь҆лѣ о҅бꙙтривъше и҅ соугоубоѭ̑ по и҅стинѣ ѧ҅ꙁеѭ̑ болѣвь҆ше
ꙁьли бо сѫште и҅ ꙁь҆лѣ страждѫште не могошꙙ и҅ страсти своѥ҅ѧ҆ не чоути
Лѣпо бо бѣ и҅мъ врачоу пришъдъшоу и҅ о̑у н҄ихъ сѫштоу приѧ҅ти ѥ҅го и҅ рѣкꙑ и҅мъ цѣл҄ениꙗ проливаѭ̑штоу
нъ вол҄еѭ̑ и҅ чоувъства и҅ о̑умъ свои҆ коупь҆но ꙁьлѣ о҅слѣпивъше своѥ҅го цѣл҄ениꙗ съвратишꙙ сꙙ
и҅ съпаса и҅ творь҆ца поꙁнати не рачишꙙ
а҅ бꙑшꙙ бо поꙁнали свꙙтꙑи паулъ рече не бꙑшꙙ г꙯а славꙑ распꙙли
не раꙁоумѣшꙙ
не бо и҅ раꙁоумѣшꙙ рачити
и҅жде бо хотѣниѥ сѫпротивь҆ бꙑваѥ҆ то и҅ дръжꙙштꙙѧ страсти о̑умъ плѣноу бꙑваѥ҆тъ
и҅ о̑ума свобождениѥ вабимо на добро и҅стинꙑ постижениѥ҆ не и҅детъ
не раꙁоумѣшꙙ а҅гг҄елꙑ славимааго и҅ пророкꙑ проповѣдаѥ҆мааго
не раꙁоумѣшꙙ о҅ деснѫѭ̑ о҅тца сѣдꙙштааго и҅ на дѣвичоу рѫкоу носима и҅ словесемь҆ ѥ҅днѣмь҆ движѫшта
не раꙁоумѣшꙙ на прѣстолѣ херовима сѣдꙙштаа҅го и҅ на о҅сь҆лꙙти носима и҅ о҅трокꙑ хвалима и҅ на страсть҆ вол҄ьнѫѭ̑ пришь҆дъша
не поꙁнашꙙ ни раꙁоумѣти и҅ꙁволишꙙ
нъ нарицаѥ҅миї сꙙ мѫдри бꙑти о҅бѫродѣшꙙ
и҅ о҅тъмь҆нѣ въ мꙑслехъ и҅хъ нераꙁоумичь҆ноѥ срь҆дь҆це
сии҆ пророкъ и҅ꙁдалеча глаголаа҅ше прѣди видꙙ
слоухомъ слꙑшꙙтꙿ и҅ не раꙁоумѣѭ̑тъ
и҅ видꙙште не видꙙтъ
о̑удебелѣ бо срь҆дь҆це людии сихъ
и҅ о̑ушима тꙙжь҆цѣ слꙑшашꙙ
Повѣждь҆ ми о̑убо ѡ̑ жидовине
чꙿто сꙙ пророкꙑ величаѥ҅ши
а҅ прорицаѥ҅маа҅го кориши
како ли вь҆лежиши кн҄игахъ раꙁоума написанꙑихъ о҅слоушаѧ҅ сꙙ
и҅ о҅трочникꙑ ꙁакона събираѥ҅ши
а҅ и҅стовоѥ гроꙁновь҆ѥ бърати попоуштаѥ҅ши
и҅ въ кн҄ижънꙑи҅хъ роудахъ въ поустошъ вь҆диши
а҅ и҅же вь҆ н҄ихъ таи҅нааго не и҅скопаѥ҅ши ни сь҆береши ꙁлата
нъ и҅ни по ꙁаконънꙑи҅мъ цвѣтиломъ съ любь҆виѭ̑ цвѣтъ о҅бъмавъше свѣть҆ли свѣтъло о̑увꙙсти въ црь҆квь҆нѣѣмъ ликоуѭ̑тъ чрь҆тоꙁѣ
и҅ ѥ҅же въ благодѣти добрѣ вонꙗѥ҅тъ благочь҆стиѥ҆ носꙙтъ
а҅ тꙑ листвиимъ ꙁакрꙑвъ о҅чи си вь҆сь҆ сꙙ тамо прѣда ни оть҆ того дебельства болѣꙁни и҅мѣѧ ни къ цвѣть҆ца въꙁороу личесе своѥ҅го не прѣведꙑ
а҅ х꙯сови людиѥ тъ о҅тъкриваѭ̑ лѣпѣ
чистѫ по и҅стинѣ приѥ҅мь҆ѭ̑тъ и҅стинънѫѭ̑ ꙁарѫ
и҅ о̑у чрътога сѣдиши и҅ꙁдавъна сꙙ троудꙙ
а҅ пришъдъша ꙁꙙти не приѥ҅мь҆ѥ҅ши дръжимъ сꙑ похотиѭ̑ блѫда
по истинѣ сии҆ людиѥ҆ ѫ҅родиви а҅ не мѫдри҆
Не слꙑша ли цѣсарꙗ давꙑда божиѥ҅мъ о҅свꙙштении҅мь поѭ̑шта
и҅ꙁ о̑устъ младь҆нець҆ съсѫштии҅хъ съвръшилъ ѥ҅си хвалѫ врагъ твои҅хъ ради
не вѣроуѥши ли пророкоу
вѣроуи҆ а҅кꙑ ѫ҅жицѣ а҅ште нѣси и҅ словесꙑ о҅тъвръглъ ѫ҅жичь҆ства
и҅ꙁдавь҆на бо тꙙ вѣмь҆ дѣлесꙑ о҅тъвръгъша сꙙ ѥ҅го
прѣо҅бидиши ли и҆ а҅кꙑ пастоуха
о̑убои҅ сꙙ а҅кꙑ цр꙯ѣ
вѣстъ бо прѣтити а҅кꙑ цѣсарь҆ сꙑ а҅ште лѣнꙙштꙙ сꙙ и҅ли гнѣваѭ̑штꙙ почоуѥ и҅ копиѥ блискаѭ̑ште сꙙ наведетъ и҅ палицеѭ̑ желѣꙁноѭ̑ пасетъ и҅ акꙑ съсѫдꙑ глиннꙑ ть҆лѣнии҅ о̑ума съвръшꙿшѧѧ сꙙ сътъретъ
рь҆ци сь҆ н҄имъ великомъ гласомъ
и҅ꙁ оустъ младь҆нецъ и҅ съсѫштии҅хъ съвръшилъ ѥ҅си хвалѫ
Твоѥ҅моу о̑умоу мьстити хотꙙ пришълъ ѥ҅стъ съпасъ
твоѥ҅моу мь҆стити хотꙙ хвалѫ младень҆ць҆ о̑утврь҆ждаѥ
почто своѥ҅моу си ꙁавидиши съпасению̑
Почто толꙿми ꙁълъ ѥ҅си приѧти благодѣти
҅Ослоушаѥ҅ши ли сꙙ ѥ҅же слꙑша
послоушаи҆ ꙗ҅же видимаа
ни ли пророкоу вѣроуѥ҅ши и҆саи҆ї вьпьѭ̑штоу и҅ глагол҄ѫштоу
ѧ҅ꙁꙑци нанѣмь҆ навꙑкнѫтъ глаголати миръ
то ли не ѧ҅ꙁꙑци нанѣмь҆ и҅стинѫ ꙗ҅сно глагол҄ѫтъ
не навꙑкошꙙ ли хвалити младеништи мира
х꙯с бо ѥ҅стъ миръ нашъ ѥ҅же срѣдьн҄ѫѭ̑ стѣнѫ враждꙑ раꙁори и҅ ѥ҅гоже дѣлꙗ съ о҅ть҆цемь и҅ съ творь҆цемъ прѣжде ꙁьлѣ о҅стѫпивъше сь҆мирени бꙑхомъ
Ни ли ꙁахариꙗ свꙙтꙑи҆мъ доухомъ прѣжде проповѣда радость҆ сиѡ̑ноу радоуи҅ сꙙ глагол҄ꙙ ꙁѣло дь҆шті сиѡ̑нꙗ
проповѣдаи дь҆шти и҅е҅роусалимлꙗ
се цѣсарь҆ твои грꙙдетъ ти правь҆дивъ и҅ съпасаѧ
тъ кротъкъ и҅ вь҆сѣдъ на о҅сь҆лꙙ и҅ жрѣбꙙ о҅сь҆лꙙтино
не и҅маши ли о҅чию̑ своѥю̑ прореченааго сь҆вѣдѣтелꙗ
нѣси ли ѥ҅же прорицаѥ҅мо слꙑшалъ
то же прѣди стоѧ҅ште видиши
нѣ ли коупно съ словесꙑ дѣло пришъло
то нѣ ли кротъкъ
нѣ ли правь҆денꙿ
нѣ ли съпасаѧ
нѣ ли вь҆сѣлъ на о҅сь҆лꙙ
ни ли нанѣмь҆ ѧ҅ꙁꙑци свѣтло миръ҆ проповѣдаѭ̑тъ
не приносꙙтъ ли ѥ҅моу хвалꙑ дѣти старчъ о̑умъ и҅мѣѭ̑штъ
дѣти хвалѫ приносꙙтъ да вь҆се ꙁаскопиѥ тъште слово покажетъ неприꙗ҅ꙁни
дѣти дарꙑ приносꙙтъ да вь҆си дѣлесемъ навꙑкнѫтъ ꙗ҅ко не ѥ҅же прѣтрѣбивъ о̑умъ и҅мѣѭ̑тъ ти любиви сѫтъ пь҆рѣмь҆ и҅ хотꙙтъ стоудъ и҅мѣти тѣмь сꙙ таи҅нꙑи҆ подаѥ҅тъ даръ нъ и҅же чистомъ о̑умомь҆ и҅ неꙁълобивомъ срь҆дь҆цемъ приходꙙтъ тѣмꙿ сꙙ благочь҆стиа҆ о҅тъкриваатъ раꙁоумъ
дѣти хвалѫ приносꙙтъ да родител҄ь о҅бличꙙтъ беꙁакониꙗ и҅ вѣроуѭ̑штии҅хъ о҅бновꙙтъ богопоꙁнаниѥ
нъ о̑укроѧ мрьтвааго рѣшиши
а҅ своѥ҅го невѣрь҆ства не рѣшиши
и҅ гробънъи҆ камꙑ о҅тъвалꙗѥ҅ши
а҅ ꙁависти доушꙙ своѥ҅ѧ҆ гории творꙙшта ти гнои҆ не и҅скꙑдаѥ҅ши
и҅ а҅да видиши господь҆скомь повелѣнии҅мь҆ четврь҆тодь҆нь҆на и҅ꙁдаѭ̑шта
тоже тꙑ на о̑убиѥ҅ниѥ҆ и҅ въскрѣсивь҆шаа҅го пророкꙑ о̑убивъшꙙѧ рѫкꙑ о҅стриши
҆Ѡ веле великоѥ҆ несьмꙑшл҄ениѥ҆
҆Ѡ веле великоѥ҆ неи҅цѣлимоѥ о̑ужесточениѥ҆
и҅хъже дѣл҄ьма хвалити хоулꙙтъ
о н҄ихъже славити и҅ величати не блажꙙтъ
о҅ н҄ихъже пѣти и҅ благодѣть҆ въꙁдаꙗ҅ти коудꙙтъ и҅ богосварници бꙑваѭ̑тъ
сице бо о҅бои҅хъ беꙁоумиѥ҆
сице и҅хъ гръждениѥ о̑удръжаниꙗ
Сицевъ о҅стенъ ꙁависти
ѥ҅днѫ бо въглѫби ѭ̑ въ доуши
и҅ вь҆сего чловѣка о̑уꙗ҅ꙁви
и҅ о҅ добрѣ пешти сꙙ силѫ раꙁори
и҅ чоувъства ꙗ҅же сѫтъ наи҅трѣбь҆ши пѫти о̑учению̑ ꙁѣло лютѣ прокоуди ни раꙁоумѣти ѥ҅же на подобѫ ни памꙙтиѭ̑ слоухъ о̑утврь҆ждаѧ ни чисто глꙙдати даѧ видимꙑи҅хъ
Мꙑ же о̑убѣжимъ вь҆ꙁлюбь҆ѥ҅нии҆ доуши прокоудьнꙑи҅хъ страстии҆ сихъ
бѣжимъ кꙑчениꙗ ѥ҅гоже дѣлꙗ прь҆воѥ сьпаде старѣи҅шина беспль҆тънꙑи҅хъ
бѣжимъ ꙁависти а҅ште и҅ ничь҆соже дѣл҄ѣ нъ творꙙштоуо̑умоу прокоуда бꙑваѥ҆тꙿ а҅ште и҅ малꙑ сь҆гнѣваа҅тъ ѥ҅моуже ꙁавидитъ
бѣжимъ кꙑчениꙗ и҅ славꙑ и҅мже и҅стинꙑ постижениѥ҆ прогонимо ѥ҅стъ
бѣжимъ нео̑уподарениꙗ҆ и҅ хоулꙑ
се старѣишинꙑ жърцемъ и҅ кн҄ижь҆н҄икомъ беꙁоумь҆нѣи҅шꙙ младень҆цемь҆ сь҆твори
да не подражаи҅мъ жидовь҆ска ѫ҅родь҆ства нъ дѣть҆скоу поꙁавидимъ благодарению̑
не старь҆ць҆ богодарению̑ нъ младеништъ богословь҆ѥ҅нию̑
не ꙁависть҆ливꙑи҅хъ невидѣнию̑ нъ хвалꙙштии҅хъ богопоꙁнанию̑
не о̑убои҅цъ неприꙗ҅ꙁнь҆ствоу нъ младꙑи҅хъ беꙁълобию̑
Бѫдѣмъ и҅ мꙑ а҅кꙑ дѣти
господь҆ бо рече
а҅ште не о҅братите сꙙ и҅ бѫдете а҅кꙑ дѣти не вь҆нидете вь҆ цѣсарь҆ство небесь҆ноѥ҆
бѫдѣмь҆ дѣти бе ꙁълоби ничсоже ꙁъла ни лютесе на доуши пишѫште нъ вь҆сеѭ̑ чистотоѭ̑ и҅ ꙁъла кромѣ сѫшта ꙁнамениꙗ҆ благочъ҆стънѫѭ̑ вѣрѫ приѥмь҆ѭ̑шти и҅ пишеми да вьнидемъ вь цѣсарь҆ствиѥ҆ небесь҆ноѥ҆
принесѣмъ вѣи҆ѥ господеви милости и҅ чловѣколюбь҆ствиꙗ да вь҆нидемъ въ цѣсарь҆ство небесь҆ноѥ҆
сърꙙштамъ ѥ҅го стел҄ѫште котꙑгꙑ
како
ѥ҅же ништии҆мъ постилати
҆Ѡ чловѣколюбь҆ствь҆наа҅го и҅ свꙙтааго гласа
мь҆нѣ рече
котꙑгꙑ постилаѥ҅ши ѥ҅гда ништѧѧ҆ о҅дѣваѥ҅ши
мене съгрѣваѥ҅ши ѥ҅гда сихъ горькꙑѧ стоудени и҅ болѣꙁни о̑урѣшиши
постелꙗмъ ѥ҅моу котꙑгꙑ да сь҆ дѣть҆ми намъ бѫдетъ вь҆пити пространь҆ство
҆Ѡсанꙿна въ вꙑшь҆н҄ихъ благословь҆ѥ҅нъ грꙙдꙑи҆ въ и҅мꙙ господь҆н҄е
благословь҆ѥ҅нъ грꙙдꙑи҆ рѫцѣ на крь҆стѣ пропꙙти
и҅ странꙑ къ себѣ си съвъкоупи
благословь҆ѥ҅нъ грꙙдꙑи҆ а҅да съвꙙꙁана покаꙁати а а҅дама о҅тъ ѫ҅ꙁъ о҅трѣшити и҅ падениꙗ вь҆ставити
благословь҆ѥ҅нъ грꙙдꙑи҆ мѫчению̑ дръжавѫ сътрътъ
а҅ простꙑн҄ѫ на се пришъдъї пода
благословь҆ѥ҅нъ грꙙдꙑи҆ жрътвѫ собоѭ̑ ꙁа нꙑ принесетъ и҅ вьсꙙ о҅цѣстити грѣхꙑ и҅ сь҆ о҅тьць҆мь҆ сꙑ състрои҅ти
твои҅ бо людиѥ҅ мꙑ и҅ о҅вь҆цꙙ паствинꙑ твоѥ҅ѧ҆
и҅ тебѣ вь҆си въсланꙗѥ҅мꙿ сꙙ
и҅ тебѣ славѫ и҅ благодарениѥ҆ въꙁдаѥ҅мъ коупꙿно съ о҅ть҆цемъ и҅ съ свꙙтꙑимъ доухомь҆ ѥ҅дносѫштьнѣи҆ и҅ животворꙙштии҆ и҅ вседръжꙙштиї трои҅ци нꙑн҄ѣ и҅ присно и҅ вь вѣкꙑ вѣкомь҆ а҅мин
їѡ̑а҅нна а҅рхие҅пискоупа костантинꙗ града ꙁлатоо̑устааго слово о҅ смокви вь҆ великꙑи҆ въ понедѣл҄ьникъ
Око о̑убо видꙙ и҅ли дѫбъ цвѣть҆чанъ и҅ли и҅сточникъ силно текѫштъ тѣмь҆ видѣнии҅мъ тамо сꙙ влѣчетъ и҅ срь҆дь҆чь҆нꙑи҆ о̑умъ прѣвраштаа҅тꙿ тамо
такожде и҅ о̑ухо слꙑшꙙ словесꙑ дѣа҅ниꙗ и҅ повѣсти къ тѣмъ мꙑсль҆ си прость҆ретъ ꙗ҅ко бꙑти такомоу тѣлесемь на томь҆ мѣстѣ а҅ мꙑслиѭ̑ на о҅номь҆ и҅ждеже слово повѣстиѭ̑ наꙁнамена дѣло
сице и҅ мьнѣ нꙑн҄ꙗ сълоучи сꙙ вь҆ꙁлюбь҆ѥ҅ниѥ҆
слꙑшꙙ бо е҅уа҅гг҄елиста съповѣдаѭ̑шта ꙗ҅же вь҆ виѳании҆ бꙑшꙙ христосомъ дѣлеса о҅ смокви сь҆де ѥ҅смъ дѣлесемь҆ а҅ о̑умомꙿ себе си тамо сѫшта творѫ
и҅ мь҆н҄ѫ сꙙ нꙑн҄ꙗ вь҆ слѣдꙑ и҅дꙑ владꙑкꙑ и҅соуса и҅ видꙙ смокве Прѣжде господь҆ска ꙁапрѣштениꙗ҆ проꙁꙙбъшѫ и҅ свѣть҆лѫ а҅ по господь҆стѣ ꙁапрѣштении҆ и҅ дрꙙхло и҅ соухо
ꙁао̑утра бо рече їс꙯ и҅дꙑ въ градъ въꙁаа҅лꙿка
и҅ видѣвъ смокве приде кꙿ н҄еи҆
и҅ ничсоже о҅брѣте на н҄еи҆ раꙁвѣ листвиѥ҆ ть҆чь҆ѭ̑
и҅ рече ѥ҅и҆
не бѫди кꙿ семоу плодъ о҅тъ тебе вь҆ вѣкꙑ
и҅ тоу а҅биѥ҆ о̑усъхнѫ
се вамъ нꙑнꙗ почꙿтено бꙑстъ
прѣжасаѥ҅тъ мꙙ дѣло
дѣлитъ ми сꙙ о̑умъ
ѥ҅гда бо хоштѫ повѣстьнаꙗ съкаꙁати дѣлеса тоу а҅биѥ҆ съ видомъ чоудеса к н҄имь привлѣкѫтъ сꙙ
и҅ ꙗ҅коже а҅ште кꙿто видитꙿ вѣдро ꙁлато и҅мѣѭ̑ште ѫ҅тръ камение҆ чь҆сть҆ноѥ҆ носꙙште на себѣ си таи҅на написана хоштетъ вѣдро видѣти бль҆штаниꙗ дѣл҄ьма ставьꙗѥ҅тъ сꙙ пакꙑ о҅ ѫ҅трь҆н҄ии҅мъ камении҆ тъштитъ бо сꙙ и҅ камень҆нѫѭ̑ видѣти добротѫ и҅ ѥ҅же на н҄емь҆ писано таи҅ноѥ҆ о̑увѣдѣти сице и҅ а҅ꙁъ видѣвъ дѣлесе повѣсть҆ свѣтълѫ и҅ добрѫ сѫштѫ тамо дръжѫ о̑умъ си
вь҆спꙙть҆ влѣкѫ же сꙙ пакꙑ доуховь҆нꙑи҅мъ видомъ
не раꙁоумѣти чоудесъ
ꙁао̑утра бо рече їс꙯ мимои҅дꙑ въ градъ въꙁалка
ѡ̑ несъкаꙁаѥ҅ма҅аго и҅ несь҆вѣдомааго таи҅наа҅го
въꙁалка кръмꙙи вь҆сь҆ миръ и҅же о҅тъ пꙙти хлѣбъ пꙙтъ тꙑсѫшть҆ до сꙑти накрь҆ми
тъ же въꙁалка и҅же о̑умꙑшл҄ении҅мъ ѥ҅днѣмъ водѫ на вино прѣтвори ти
въꙁалка и҅же о҅тъ кала живѣ о҅чи сътвори
въꙁалка и҅же по пѣнамъ влънънꙑи҅мъ ходи и҅ ногоу въ водѣ не о҅мочи
въꙁалꙿка и҅же доушꙙ и҅с тѣлесъ и҅ꙁводитъ и҅ пакꙑ въводитъ сь҆ словесемь
то како глагол҄етъ и҅саи҆ꙗ
б꙯ъ вѣчь҆нꙑи҆ не въꙁалꙿчетъ ни трꙋдитъ сꙙ
х꙯с же богъ вь҆сѣчь҆скꙑ нѣкде вѣроуѭ̑штоуо̑умоу глагол҄ѫштоуо̑умꙋ
и҅спрь҆ва бѣ слово и҅ слово бѣ о̑у бога и҅ б꙯ъ бѣ слово
како о̑убо вь҆ꙁалка богъ
нъ въꙁалка робиѥ҅мъ о҅браꙁомъ
приде къ смокви видимꙑи҆ чловѣкъ
бѣ же вь҆сь҆жде ѥ҅же на н҄емъ раꙁоумѣѥ҅моѥ божь҆ство
видѣ смокве а҅кꙑ чловѣка бесплодь҆на
о̑усоуши ѭ̑ словомь҆ а҅кꙑ богъ
рече
не бѫди кꙿ семоу о҅тъ тебе плода вь҆ вѣкꙑ
и҅ дѣло вь҆ слѣдъ и҅дѣа҅ше
и҅ тоу а҅биѥ҆ смокꙑ сь҆хнѣа҅ше
слово чловѣчь҆ско нъ дѣло божь҆ско
нъ велми трѣбѣ и҅скати вь҆ꙁлюбь҆ѥ҅нии҆ вида смоковь҆нааго
о҅тъ многꙑи҅хъ съкаꙁано ꙗ҅коже мь҆нѣ сꙙ мь҆нитъ нъ не по їстинѣ
о҅баче прѣжде варивъшии҅хъ вамъ бесѣдоуѥ҅мъ съкаꙁаниꙗ҆ и҅ о҅ н҄емь҆же мꙑ троудили сꙙ прѣди принесемъ
бѣдно бо раꙁоумѣти въ повѣсти писмень҆нѣи҆ лежꙙи҆ о̑умъ вь҆ велицѣ глѫбинѣ и҅мѣѧ҆ съкръвенꙿ таи҅наа҅го сь҆ꙗ҅ниꙗ҆
каꙗ҅ бо бѣ бѣда словомъ и҅съхнѫти смокви а҅ не словомъ плода и҅мѣти
ѥ҅же бо словомъ и҅соуши ѭ̑ можаа҅ше и҅ словомъ плодънѫ сътворити
и҅ а҅ште не коѥ ѥ҅стъ таи҅ноѥ чловѣкъ дѣл҄ьма о҅ н҄еи҆ творимо о҅брꙙштетъ сꙙ и҅ господꙿ по ѥ҅дномоу о҅браꙁоу хвалимъ о̑убо ꙗ҅ко словомъ о̑усоуши
ꙁаꙁорь҆нъ же ꙗ҅ко беꙁ оума ѭ̑ проклꙙ
нъ҆ лѣпо ѥ҅стъ раꙁоумѣти о҅ семъ вь҆ꙁлюбь҆ѥ҅нии҆ чии҆ о҅браꙁъ принесе смокви
не бо бѣ никоѥ҅же христосомъ бꙑваѥ҅моѥ дѣло ѥ҅же и҅ не и҅мѣа҅ше таи҅нааго чловѣкъ дѣл҄ьма творимаа
бъшъѭ̑ бо ниѥ҅дноже бѣ о҅ть҆ н҄его сътворено дѣло ѥ҅же нѣстъ дѣло о̑успѣшъно
ни.ѥ҅дно ѥ҅же не вь҆пиꙗ҅ше и҅стинѫ
ни.ѥ҅дино ѥ҅же не къ небесь҆ноуо̑умоу приѧ҅тию̑ подвигнѣа҅ше о̑умъ
Сеи҅ смокви мноꙁи съкаꙁател҄е рѣшꙙ о҅ жидовь҆стѣ съборѣ приложенѣ бꙑти къ н҄еи҅же рече приде господь҆ и҅штꙙ на н҄еи҆ плода вѣрꙑ и҅ не о҅брѣте на н҄еи҆ нъ тъчиѭ̑ и҅ словесꙑ пророчь҆скꙑи҅ми и҅ ꙁаконънꙑи҅ми а҅кꙑ листвиѥ҅мь҆ красꙙште сꙙ тѣмь҆ и҅ о̑усоуши ѭ̑ рекꙑ
не бѫди къ семоу плодъ о҅тъ тебе вь҆ вѣкꙑ
нъ а҅ꙁъ съкаꙁанию̑ семоу тъштѫ сꙙ въпрѣкꙑ глаголати въꙁлюбь҆ѥ҅ниѥ҆
не бо сице ѥ҅стъ и҅стина раꙁоумъ
како бо проклꙙ господь҆ глагол҄ꙙи҆
благословествите а҅ не кль҆нѣте
како ли и҅ съборъ проклꙙ и҅ о̑усоуши глагол҄ꙙи҆
не приде сн꙯ъ чловѣчь҆скꙑи҆ погоубитъ нъ въꙁискатъ и҅ съпастъ погꙑбь҆шеѥ҆
҅Аште ли кто ѥ҅ште вь҆прѣкꙑ глагол҄етъ и҅ пь҆ритъ сꙙ глагол҄ꙙ жидовьстѣ съборѣ приложенѣ бꙑти смокви вѣштаї како и҅с корениꙗ о̑усъхꙑи҆ съборъ сладъкаа҅го павла прорасти
бѣ и҅ а҅к҄ула и҅ приск҄ула и҅ мноꙁи и҅ни
и҅ и҅нѣхъ по рꙙдоу нꙑнꙗ и҅менъ множь҆ства дѣл҄ьма словесъ миноуѭ̑ глаголати
и҅ ꙗкоже ні бъшъѭ̑ о҅търинѫ люди жидовъскꙑ г꙯ь сьвѣдѣтел҄ьствоуѥ҅тъ ми павьлъ глагол҄ꙙ
глагол҄ѫ о̑убо
дѣѣ҅ши о҅ть҆ринѫ люди своѧ господь҆
не бѫди
не.бо.нъ и҅ а҅ꙁъ и҅ꙁдраи҅л҄итѣнинъ ѥ҅смъ о҅тъ сѣмене а҅враа҅мь҆ꙗ племене вень҆ꙗ҅минꙗ
не о҅ть҆ринѫ господь҆ людии свои҅хъ
нъ и҅ съпасениѥ людь҆мъ тѣмъ вь҆ послѣдь҆н҄ꙙѧ дь҆ни о҅бѣшта ѥ҅же глагол҄етъ
ѥ҅гда конь҆цъ ѧ҅ꙁꙑкъ вь҆лѣꙁетъ тъгда вь҆сь и҅ꙁдраи҅л҄ь сьпасетъ сꙙ
҅Аште бо и҅ боꙁи враꙁи бꙑшꙙ жидове насъ дѣл҄ьма бꙑшꙙ да мꙑ тѣхъ о҅слоушаниѥ҅мъ съмилимъ сꙙ ꙗ҅коже сьвѣдѣтел҄ьствоуѥ҅тъ ми павь҆лъ глагол҄ꙙ
по благовѣштению̑ рече враꙁи васъ дѣл҄ьма
и҅ по и҅ꙁбь҆ранию̑ вь҆ꙁлюбь҆ѥ҅нии҆ о҅ть҆цъ дѣл҄ьма
бес каꙗ҅ꙁни дарове и҅ꙁбавь҆ѥ҅ниѥ свꙙто
вь҆ꙁискати о̑убо лѣпо вь҆ꙁлюбь҆ѥ҅нии҆ словесе ѥ҅же о҅ смокꙿви
чии҆ принесе о҅браꙁъ
Нъ а҅ште тꙑ а҅даме помꙙнеши ѥ҅гда въ породѣ о҅бнажа коѥ҅го дѫба листвиѥ҆ вь҆ꙁь҆мъ и҅ съшивъ себѣ си о҅деждѫ сътвори о̑уꙁь҆риши како въ правь҆дѫ ѭ̑ о̑усоуши
не то ли листвие смоквино вь҆ꙁьмъ свои стоудъ покрꙑваа҅ше
приде о̑убо господь҆ и҅ ꙗ҅же ѥ҅ште въ тꙙ вь҆ниде смокви тоѧ стꙑдь҆ка покровишта словесемъ о̑усоуши
о҅тънꙙ ти о̑убожь҆ство
и҅ дастъ ти богать҆ство
о҅тънꙙ ти стоуда покровишта
и҅ дастъ ти а҅кꙑ снѣгъ о҅деждѫ водоѭ̑ и҅ доухомь҆ и҅стьканѫ
о̑усоуши листвиѥ смокꙿви
и҅ въꙁдастъ ти и҅ꙁноурениꙗ доушꙙ
каꙗ҅ и҅ꙁноурениꙗ҆
ꙗ҅же ꙁмиꙗ и҅ꙁноури въ породѣ сь а҅гг҄елꙑ равънѫѭ̑ жиꙁнь҆ породь҆нѫѭ̑ пиштѫ неи҅стьлѣниꙗ о҅деждѫ
нъ о҅братимъ сꙙ на начꙙтъкъ
ꙁао̑утра рече въсходꙙ въ градъ їс꙯ въꙁалка
ꙁао̑утра ѥ҅гда ношть҆ прѣль҆сти мимои҅де и҅ нао̑утриꙗ х꙯с вь҆скрь҆сениꙗ свѣтъ просвѣти мирови
о̑утриꙗ҅ бо х꙯с ꙗ҅коже рече пророкъ
а҅кꙑ о̑утриѥ готово о҅брꙙштемъ ѥ҅го
ꙁао̑утра въсходꙙ въ градъ їс꙯
ꙁао̑утра ѥ҅гда ть҆мь҆наа сь҆мрь҆ть҆ свѣтомъ славꙑ христосовꙑ и҅ꙁгꙑбе и҅ ꙁлатꙑѧ ꙁарꙙ правь҆дь҆ноѥ сль҆нь҆це въ о҅тьмн҄енꙑи҅хъ срь҆дь҆цихъ просвѣти
ꙁаоутра ѥ҅гда топлꙑ ꙁарꙙ божь҆ства прострѣ и҅ о҅мрь҆твѣвъшꙙ диꙗ҅воломъ доушꙙ растопи
нѣстъ ѥ҅же о̑укрꙑѥ҅тъ топлотꙑ ѥ҅го
стоуденꙑи҅мъ бо грѣхомъ диꙗ҅волъ чловѣчь҆ска срь҆дьца о̑умрꙿтви
тѣмь҆ пророкъ молꙗше сꙙ глагол҄ꙙ
раждьꙁи и҅стесѣ мои и҅ срь҆дь҆це ми
стоудениѭ̑ бо нечь҆стиꙗ҆ вь҆се чловѣчь҆ство о̑увꙙꙁано бѣа҅ше
тѣмь҆ вь҆си пророци коупꙿно молꙗхѫ сꙙ къ богоу глагол҄ѫште
о҅брати плѣн҄ениѥ наше а҅кꙑ водотѣчꙙ вь҆ ю̑гъ рекше ꙗ҅коже ю̑гъ топлѣ вь҆ꙁвѣꙗ҅въ помрьꙁъшꙙѧ водꙑ на прь҆воѥ҆ ѥ҅стъство водъноѥ приводитъ сице и҅ насъ ѥ҅же грѣхомъ диꙗ҅вол҄емъ о̑умрь҆штени ѥ҅смъ и҅ а҅кꙑ ю̑гъ вь҆ꙁвѣꙗ҅въши благодѣть҆ христосовѫ на прь҆воѥ ѥ҅сть҆ство приведе неть҆лѣнь҆ꙗ҆
то топлоѥ҆ вь҆ꙁвѣꙗ҅ниѥ ю̑гово и҅ невѣста цръкꙑ вь҆ пѣтиїхъ пѣти и҅ приꙁꙑваатъ глагол҄ѫшти
вь҆стани сѣвере
и҅ приди ю̑же
провѣи҆ градъ ми да потекѫтъ добрꙑѧ вон҄ꙙ
ꙁао̑утра рече въсходꙙ їс꙯
ꙁао̑утра въсходꙙ въ градꙿ
градъ нꙑнꙗ слꙑшавъ не долоу глꙙдаи҆ нъ горь҆нꙗго и҅е҅роусалима небесъноѥ҆ мѣсто
не.бо.нъ житиѥ наше на небесехъ ѥ҅стъ
ꙁао̑утра їс꙯ въсходꙙ въꙁалка въ градъ
въꙁалꙿка не на пиштѫ чловѣчь҆скѫ нъ на жиꙁнъ чловѣчь҆скѫ
моѥ҅ бо брашшь҆но рече ѥ҅стъ да сътворѫ вол҄ѫ о҅ть҆чѫ си да вѣроуѭ̑тъ ѥ҅гоже поусти о҅нъ
вѣроуѧи҆ бо вь҆ н҄его ꙗ҅коже рече самъ не о̑умь҆ретъ вь вѣкꙿ
ꙁао̑утра въсходꙙ їс꙯ въ градъ въꙁалка
и҅ видѣвъ смокве приде к н҄еи҆
добро ꙗ҅ко приде къ҆ н҄еи҆
а҅ бꙑ бо минѫлъ смокве и҅мѣла бꙑ смокви ꙁмиꙗ гнѣꙁдо своѥ҆ бе съмрь҆ти
нъ приде къ смокви и҅ о̑усоуши ѭ̑
подъ такоѭ̑ смокъвиѭ̑ сѫшта наѳанаи҅лꙗ видѣ господа
прѣжде бо тꙙ рече филипова въꙁъваниꙗ҆ сѫшта подъ смокъвиѭ̑ видѣхъ тꙙ
вь҆ꙁидѫ вь҆ люди пришь҆ль҆ствиꙗ҆ моѥ҅го ꙁан҄е смокꙑ плода не сътвори
на сицѫ смокве вь҆ꙁлѣꙁе ꙁакꙿхеи҆ видѣтъ господа
и҅ к н҄емоу рече
скоро сь҆лѣꙁи
Приде къ смокви господь
си смокꙑ о҅браꙁъ приношааше широкаа҅го и҅ пространаа҅го пѫти водꙙштаа҅го въ па.гоубѫ
плоскъ ѥ҅стъ листъ смоквинъ и҅ о҅стръ
сврабь҆но ѥ҅стъ грѣхъ широкꙑи҅мъ и҅ пространꙑи҅мъ моремь҆ въводꙙ въ пагоубѫ
сладъкъ ѥ҅стъ плодъ смокве и҅ сльꙁъкъ
сладъка ѥ҅стъ сласть҆ водꙙштиꙗ҆ вь҆ грѣхъ
приближаѭ̑штии҅хъ сꙙ к н҄еи҆ растрь҆ꙁоваѥ҅тъ
бѣжи ѥ҅ѧ въкоуса
сладъка ти ѥ҅стъ въкоушаѭ̑ште нъ горь҆ка по въкоусѣ
медъ бо капл҄етъ о҅тъ о̑усть҆ноу женꙑ блѫдь҆нꙑ ꙗ҅же вь҆ врѣмꙙ помажетъ грьтань҆ твои҆
нъ послѣжде горьчаѥ ꙁль҆чи о҅брꙙштеши и҅ о҅стрѣѥ҆ паче меча о҅боѭ̑доу о҅стра
блѫдь҆ница ѥ҅стъ сласть҆
сладъко ти бесѣдоуѥ҅тъ съпрь҆ва таи҆ въпоуштаѭ̑шти бесѣдоѭ̑ горесть҆ съмрь҆тънѫѭ̑
о ꙁмиї
Сица бѣ и҅ ꙁмиꙗ҆ сладь҆ка бесѣдоѭ̑ нъ горь҆ка ль҆стиѭ̑
сладь҆ко въкоушениѥ҆ нъ горь҆ко падениѥ҆
бѣгаи҆ блѫдь҆ницꙙ сласти сладъко сь҆ н҄еѭ̑ бесѣдоуѭ̑ште а҆ горь҆кꙑи҅хъ тꙙ строупъ насꙑштаѭ̑штѫ
бѣгаи҆ сласти а҅кꙑ и҅лиꙗ и҅е҅ꙁавели
приде господь҆ сь҆ небесъ жꙙдаѧ҆ жиꙁни чловѣчь҆скꙑ
о҅брѣте широкꙑи҆ и҅ пространꙑи҆ пѫть҆ жиꙁни сеѧ строѧ҅шть҆
приде къ н҄емоу
о҅брѣте листвиѥ҅мъ красоуѭ̑ште сꙙ не и҅мѣѭ̑штъ же и҅ плода сь҆мрьти
почꙿто
пон҄е не бѣ врѣмꙙ
се бо приложи е҅уа҅гг҄елистъ
не бо и҅мѣ рече плода
како бо можааше ѥ҅ште съмрь҆тьнъ плодъ сътворити и҅їс꙯оу пришъдъшоу и҅ вь҆скръсениѥ҆ мирови проповѣдаѭ̑штоу
не бѣ ѥ҅и҆ врѣмꙙ плодъ сътворити съмрьть҆нъ
цѣсарь҆ствова бо сь҆мрь҆ть҆ о҅тъ а҅дама до мѡ̑ӱсиѧ҆ рекꙿше до ꙁакона
вѣстъ бо писаниѥ҆ ꙁакономъ нарицати мѡӱсиѭ̑ ꙗ҅коже въ е҅уа҅гг҄елии҆ рече
и҅мѣѭ̑тъ моӱсиѭ̑ и҅ пророкꙑ
и҅ чꙿто к н҄еи҆ господь҆
не бѫди о҅ть҆ тебе плода вь вѣкꙑ
и҅ о̑усъхнѫ смокꙑ
и҅ конь҆ча сꙙ писаниѥ҆
ниꙁъпаде сь҆мрьть҆ до побѣждениꙗ
кꙿде ти сь҆мрь҆ти жꙙло
кꙿде ти а҅де побѣда
чꙿто ли ꙗ҅ко ꙁимѣ глагол҄етꙿ е҅уа҅гг҄елистъ бꙑти въ то врѣмꙙ вь҆ н҄еже смокꙑ листвиѥ҅мъ красоуꙗ҅ше нъ о̑уто ꙁаштицаѧ ѥ҅дначе грѣхоу цвь҆тѫштоу бꙑти диꙗ҅волю снѣгоу лежꙙштоу по вь҆семоу чловѣчь҆ствоу
прѣжде бо мироу старѣи҅шинѣ христосоу пришь҆ствиꙗ҆ многꙑ недѫгꙑ чловѣчь҆скꙑи ꙁбавнаше сꙙ родъ къ капиштемъ слоужению̑ и҅ на пѣсни и҅ на блѫждениꙗ женомъ
пришъдъ же господь҆ миръ нашъ съпрꙙта сѫпротивънꙑи҅хъ чловѣкъ скврънꙑ мѫтꙙштꙙѧ҅ жиꙁни сеѧ сласти сланоѥ҆ море и҅ пѣнънꙑѧ҆ страстии҅ вль҆нꙑ
и҅ о̑усоуши смокве
и҅ вь҆сади крьстъ вѣроѭ̑ цвь҆тѫштъ и҅ жиꙁниѭ̑ вь҆сѣмъ сиꙗ҅ѭ̑штъ ѥ҅моуже кръстоу корениѥ҆ вь҆ ꙁемь҆ѭ̑ въложено бꙑстъ ꙗ҅влꙗѧ҆ на небеса въꙁложенꙑ ѥ҅моуже листвиѥ҆ бе старости и҅ цвѣть҆ць нео̑увꙙждꙙ и҅ плодъ бе съмрьти
ѥ҅же дрѣво и҅ давꙑдъ поминаатъ глагол҄ꙙ
и҅ бѫдетъ а҅кꙑ дрѣво сажденоѥ при и҅сходиштии҅хъ водъ ѥ҅же плодъ свои҆ дастъ вь҆ врѣмꙙ своѥ҆
и҅ листъ ѥ҅го не о̑упадетъ
се дрѣво поминаа҅тъ и҅ мѫдрость҆ глагол҄ѫшти
дрѣво жиꙁни ѥ҅стъ вь҆сѣмъ дръжꙙштии҅мъ сꙙ ѥ҅ѧ҆
се дрѣво пророчь҆скомъ о҅комь҆ видѣвъ и҅е҅ремиꙗ҆ жидꙑ хотꙙште христосоу и҅ꙁдѣлати прѣмо лицоу жидомъ рече глагол҄ꙙ и҅мъ
и҅дѣмъ
въложимъ дрѣво въ хлѣбъ ѥ҅мꙋ
и҅ съть҆рѣмъ ѥ҅го о҅тъ ꙁемь҆ѧ живꙑи҅хъ
дрѣво кръстъ
хлѣбъ пль҆ть҆ христосова
вь҆ꙁь҆мъ господь҆ хлѣбъ рече
се ѥ҅стъ пль҆ть моꙗ҆ ꙁа вꙑ ломимаꙗ҆ въ о҅ставь҆ѥ҅ниѥ҅ грѣховъ
на семь҆ дрѣвѣ крь҆сть҆нѣѣмъ рѫцѣ прость҆ръ по въꙁдоухоу парꙙштꙙ силꙑ раꙁгънавъ беꙁ блаꙁнꙑ намъ на небеса пѫть҆шъствиѥ о̑уготови лѣствицѫ намъ вѣрѫ о҅тъ ꙁемь҆ѧ на небо поставивъ
и҅ се чоудь҆но а҅ште слоушаѥте вь҆ꙁлюбь҆ѥ҅нии҆ ста дрѣво кръстъное҅ на н҄емъже пропꙙ шꙙ и҅стинънꙑи҆ виноградъ глагол҄ꙙи҆
а҅ꙁъ ѥ҅смъ виноградъ
и҅ бꙑстъ диꙗ҅волоу лоꙁа съмрьть҆наꙗ҆ и намъ лоꙁа животъна
бꙑстъ намъ лоꙁа богонось҆наꙗ ꙁнои҆ грѣховънꙑи нашъ съпрꙙтаѭ̑шти ꙗ҅ко сѣнь҆ покоꙗ҆ намъ даѭ̑шти
подъ сѣниѭ̑ ѥ҅ѧ сѣдꙙи҆ глагол҄етъ соломономъ реченꙑи҆
подь҆ сѣнь҆ ѥ҅моу помꙑслихъ и҅ сѣдохъ
и҅ плодъ ѥ҅ѧ сладъкъ въ грътани ми
сеи҆ сѣни надѣꙿвъ сꙙ блаженꙑи҆ дауи҅дъ глаголаа҅ше
сѣни крилоу твоѥ҅ю̑ надѣѭ̑ сꙙ
доколи
донь҆жде минетъ беꙁакониѥ҆ моѥ҆
҆Ѡ чоудноѥ дѣло и҅ таи҅ноѥ҆ ново
и҅сточь҆никъ на дѫбоу бѣа҅ше а҅ крь҆стъ о҅тъ н҄его напаꙗ҅ѥ҅мъ бѣа҅ше
боденъ бо лѫштеѭ̑ вь ребра кръвь҆ и҅ водѫ и҅споусти
и҅ водоѭ̑ полива ѥ҅мо корениꙗ҆ да бесъмрь҆тънꙑи҅ми плодꙑ вѣроуѭ̑штии҆мъ присно цвьтетъ
҆Ѡ дѫбе блаженꙑи҆ ѥ҅гоже цѣсаре чъ҆тѫтъ властеле и҅ вельмѫжꙙ любꙙтъ мѫжи же и҅ женꙑ и҅ въсе ѥ҅стъство и тварь҆ чловѣчь҆ска стражь҆ и҅матъ ѥ҅гоже бѣси о̑ужасаѭ̑тъ сꙙ и҅ диꙗ҅волъ трепештетъ
ѥ҅го а҅гг҄ели хвалꙙтꙿ и҅ небеса благословꙙтъ
а҅постоли проповѣдаѭ̑тъ и҅ црь҆кви поѭ̑тъ на н҄емъ распь҆нъшааго сꙙ господа христоса ѥ҅мꙋже слава и҅ дръжава нꙑн҄ѣ и҅ присно и҅ вь҆ вѣкꙑ вѣкомъ
а҅мин
свꙙтааго їѡ҄а҅нна ꙁлатоо҄устаа҅го слово о҅ а҅лкании ї ѡ҄ їѡ҄сифѣ и҅ о҅ пѣ и҅ о҅ давꙑдѣ
Вь҆сѣмъ намъ по рꙙдоу на чꙙсти пѣснь҆ поѩ҆ о҅биде блаженꙑи҆ дауидъ
҅Исповѣмь҆ сꙙ тебѣ господи вь҆сѣмъ срь҆дь҆цемъ мои҅мъ
повѣмь҆ вь҆са чоудеса твоꙗ҆
ѡ҄ веле великоѥ сѫмь҆нѣниѥ҆ Блаженааго давꙑда съгрѣшивъшаа҅го и҅ небрѣгъшааго себе
а҅ште бо и҅ а҅кꙑ чловѣкъ поплъꙁъ сꙙ паде о҅баче а҅кꙑ чловѣкъ и҅сповѣда сꙙ
҅Исповѣмъ сꙙ тебѣ господи вьсѣмь҆ срьдꙿцемъ мои҅мꙿ
а҅ште бо сꙙ тебѣ не и҅сповѣмъ грѣхъ не гонеꙁнѫ
҅Исповѣмъ сꙙ тебѣ господи вь҆сѣмъ срьдцемъ мои҅мъ
а҅ште бо сꙙ тебѣ не и҅сповѣмъ а҅кꙑ снѣгъ не о҄убѣл҄ѫ сꙙ
҅Исповѣмъ сꙙ тебѣ г꙯и вь҆сѣмъ срь҆дь҆цемь҆ мои҅мъ
аште бо сꙙ тебѣ не и҅сповѣдѣ ль҆стьць диꙗ҅волъ о҄убои҅ства прѣлюбодѣи҅ство рѫгаѧ҅ сꙙ не о҅станетъ сꙙ мене
҅Исповѣмъ сꙙ тебѣ господи вь҆сѣмъ срь҆дцемь мои҅мъ
а҅ште бо сꙙ тебѣ не и҅сповѣдѣ на прьвѫѭ҄ чь҆сть҆ не вь҆ꙁидѫ
҅Исповѣмъ сꙙ тебѣ господи вь҆сѣмꙿ срь҆дь҆цемъ мои҅мъ
а҅ште бо сꙙ тебѣ не и҅сповѣдѣ сꙑнъ пль҆тънꙑи҆ не могѫ сꙙ нарешти
҅Исповѣмъ сꙙ тебѣ г꙯и вь҆сѣмъ срь҆дь҆цемъ мои҅мъ
а҅ште бо сꙙ тебѣ не и҅сповѣдѣ доухъ свꙙтꙑи҆ ничтоже не бесѣдоуѥ҅тъ къ мь҆нѣ
Никтоже о҄убо пꙙтидесꙙтъ ѱалма и҅ꙁвꙑкнѫти можетъ
ї꙯ ҅Исповѣмъ сꙙ тебѣ г꙯и вь҆сѣмь҆ срь҆дь҆цемь мои҅мъ
а҅ште бо сꙙ тебѣ не и҅сповѣдѣ ветъхааго чловѣка не сь҆влѣкѫ сꙙ
҅И.сповѣмь҆ сꙙ тебѣ г꙯и вь҆сѣмъ срь҆дь҆цемь мои҅мъ
а҅ште бо сꙙ тебѣ не и҅сповѣдѣ въ новꙑи҆ чловѣкъ не о҅деждѫ сꙙ
҅Исповѣмъ сꙙ тебѣ господи вь҆сѣмъ срь҆дь҆цемь҆ мои҅мъ
а҅ште бо сꙙ тебѣ не и҅сповѣдѣ въ вѣрь҆нꙑи҅хъ паствѣ не примѣшѫ сꙙ
҅Исповѣмъ сꙙ тебѣ г꙯и вь҆сѣмъ срь҆дь҆цемъ мои҅мъ
послоушахъ бо тебе глагол҄ѫшта
не стꙑди сꙙ и҅сповѣдати грѣхꙑ своѧ
҅Исповѣмъ сꙙ тебѣ господи вь҆сѣмь҆ срьдьцемъ мои҅мъ
слꙑшахъ бо тебе о҅пасно глагол҄ѫшта
нꙑнꙗ врѣмꙙ благоприи҅мичь҆но
коѥ҆ врѣмꙙ
а҅лканиꙗ҅ о҄украшениѥ҆
коѥ врѣмꙙ
ништии҅хъ прилюбь҆ѥ҅ниꙗ свѣть҆лость҆
коѥ҆ врѣмꙙ
покааниꙗ҅ жꙙтвѫ
нꙑн҄ꙗ врѣмꙙ прии҅мичь҆но
нꙑнꙗ врѣмꙙ съпасению҄
Се же самъ съборникъ пишꙙ глагол҄етъ
врѣмꙙ плакати сꙙ врѣмꙙ смиꙗ҅ти сꙙ
послоушаи҅ добрѣ
врѣмꙙ плакати сꙙ врѣмꙙ кланꙗти сꙙ
врѣмꙙ плакати сꙙ грѣха и҅ врѣмꙙ смиꙗ҅ти сꙙ съпасению҄
смиꙗ҅ти сꙙ а҅ не посмиꙗ҅ти сꙙ
и҅ о҅ рѫжь҆нѣѣмъ смѣсѣ послоушаи҆ соломона въ мѫдростехъ глагол҄ѫшта
беꙁоумьлю въ смѣсѣ твориши ꙁъло
о҅ добрѣѣ҅мъ же смѣсѣ и҅ о҄успѣшь҆нѣѣ҆мь҆ послоушаи҅ їꙗ҅кова глагол҄ѫшта
вь҆сего дара нечь҆стива не приїметъ
и҅стинна же о҄уста не насꙑтꙙтъ сꙙ смѣха
да добрѣ глагола съборь҆никъ
врѣмꙙ плакати сꙙ врѣмꙙ смиꙗ҅ти сꙙ
врѣмꙙ плакати сꙙ грѣха врѣмꙙ же вь҆ꙁлюбити правь҆дѫ
правьдивъ бо господь҆ и҅ правъдꙑ вь҆ꙁлюби
бꙑваа҅тъ бо врѣмꙙ поврѣшти вражь҆дꙑ и҅ пакꙑ не небрѣшти любь҆ве
нъ послоушаи҅мъ блаженааго павла глагол҄ѫшта
да не ꙁаи҅детъ сль҆нꙿце вь гнѣвѣ вашемъ
врѣмꙙ и҅с корене и҅скопати нечь҆стиѥ҆ и҅ врѣмꙙ вь҆садити благочь҆стиѥ
и҅с корене и҅скопати многобожьство а҅ вь҆садити ѥ҅днѫ власть҆
и҅с корене и҅скопати и҅ съꙁъдати
и҅с корене и҅скопати е҅линъска трѣбишта а҅ съꙁъдати мѫченичь҆скꙑ цръкъви
Се поставь҆ꙗѭ҄ тꙙ дь҆нь҆сь҆
дь҆нь҆сь҆ а҅ште гласъ ѥ҅го о҄услꙑшите не о҅жестите срь҆дь҆ць҆ вашихъ ꙗ҅ко въ прогнѣвании҆
сирѣчъ вь҆ н҄ьже дь҆нь слꙑшите господь глагол҄ѫштъ покаи҅те сꙙ
приближи бо сꙙ цр꙯ьство небесноѥ
Не о҅жестите срь҆дь҆ць҆ вашихъ а҅кꙑ творимиї сꙙ чисти
правь глагол҄ѫ вамъ
не бо никтоже чистъ а҅ште и҅ ѥ҅динъ дь҆нь҆ поживетъ на ꙁеми
Что противѫ семоу рекѫтъ дръꙁаѭ҄штиї глаголати поустошънꙑи҅ми о҄устꙑ
како можетъ таковъ сꙑ чловѣкъ грѣшь҆нъ грѣхꙑ ꙁаглаждати
ѡ҄ чловѣчине дѣѣ҅ши ли бо къ чловѣкоу приходиши и҅ли чловѣкъ тебѣ о҅ставь҆ꙗ҅ѥ҅тъ грѣхꙑ
почто о҄убо о҅сѫждаѥ҅ши ѥ҅гоже богъ не о҅сѫждаѥ҅тъ
донь҆жде ѥ҅стъ попъ и҅ богъ дастъ ѥ҅моу попь҆ство не о҅тъмешти сꙙ въꙁь҆мати о҅ть҆ н҄его божиѭ҄ свꙙтость
Что же о҄убо сътвори богъ
пришъдъ бо нареченꙑи пророкъ къ дауи҅дꙋ рече
рече даудъ
скоро глагол҄и
Что о҄убо наѳанъ рече
штоуждии къ богатоуо҄умоу
богатꙑи҆ бо штꙙдꙙ своѧ чрѣдꙑ поустивъ поѧ телицѫ ништааго и҅ ꙁакла ѭ҄ штоуждемоу
Цѣсарь҆ же дауи҅дъ а҅ште въ грѣхъ бѣ въпалъ о҅баче въ правъдѫ бѣ о҅бличенъ
о҅тъвѣштавъ бо съ гнѣвомъ рече
живъ господь҆
прѣстѫпаѥ҆ ꙁаконъ дауи҅дъ
чꙿто же наѳанꙿ къ дауи҆доу рече
тꙑ ѥ҅си цр꙯оу сътворивꙑи҅ то
не мѫчи ѥ҅го ни глагола
кто сии҆ ѥ҅стъ и҅же дръꙁнѫ прѣдъ всѣми хоулѫ мь҆нѣ толикѫ и҅ꙁвѣштати
вѣдѣꙿше бо ꙗ҅вѣ ꙗ҅ко цр꙯ъ сꙑ подъ властиѭ҄ ѥ҅стъ цр꙯оу и҅мжꙿе никтоже цѣсарь҆мъ владетъ
тъчь҆ѭ҄ слꙑша дауидъ и҅ а҅бь҆ѥ҆ о҅тъвѣшта
съгрѣшихъ господеви си
и҅ наѳанъ тоу а҅биѥ҆ рече
господь҆ о҅стави съгрѣшениѥ твоѥ
не и҅маши о҄умрѣти
къ богоу съгрѣши дауи҅дъ томоу сꙙ и҅сповѣда
чимъ вѣси прости ли ѥ҅го и҅ли не прости
прѣжде вꙑкни ти тъгда о҄учи
и҅ наѳанъ рече
мь҆нѣ порѫчи б꙯ъ соугоубь҆ дауи҅довъ пѫть҆
съкажи ми ѡ҄ чловѣче ѥ҅же сꙙ твориши покаанию҄ сѫпротивь҆никъ Съкажи ми кого чловѣка съгрѣшивꙿша и҅ въ ть҆мниь҆мницѫ въвръженоу бꙑвъшоу старѣи҅шиноѭ҄ и҅ хотꙙштаа ѥ҅го и҅ли камо и҅споустити и҅ли въ кѫѭ мѫкѫ прѣдати
дѣѣ҅ши ли приходитъ самъ къ старѣи҅шинѣ ти молитъ сꙙ да бꙑ напасти и҅ꙁбꙑлъ
не пои҅штетъ ли самъ ходатаꙗ себѣ да ꙗ҅вѣ и҅ꙁдрекѫ и҅ мь҆н҄ьшааго себе да бꙑ тъчь҆ѭ҄ кꙑи҅мъ и҅ꙁбꙑти ѥ҅моу ꙁъла
да ли о҅ пль҆ть҆нѣѣ҆мь҆ о҄учин҄ениѥ҆ а҅ о҅ доуховь҆нѣѣ҅мь҆ беꙁакониѥ
да аште томоу вѣроуѥ҅ши ꙗ҅ко вѣрѫ и҅матъ то и҅ то вѣроѭ҄ прии҅ми
сице бо дроуꙁии глагол҄ѫтъ нъ послоушаи҆ добрѣ
не съкрꙑ блаженъи҆ петръ цѣлъбꙑ покаа҅ниꙗ нъ а҅наниꙗ и҅ сапфира ꙗ҅же въ толикѫ напасть҆ въпадоста ни рачиста вь҆ꙁискати покаꙗꙁнь҆нꙑѧ готовꙑ цѣльбꙑ нъ сь҆ неприꙗ҅ꙁниномъ покаꙁании҅мъ погꙑбоста и҅ съ словомъ и҅мѣнии҅мъ
Покаꙗ҅ сꙙ блаженꙑи҆ петрꙿ и҅ ꙁълꙑи и҅ю҄да
нъ петръ добрѣ покаꙗ҅въ сꙙ и҅ плакавъ сꙙ и҅ о҅тъвръжениѥ сль҆ꙁами о҅мꙑвъ въ прь҆вꙑѧ пакꙑ вѣрꙑ сиꙗ҅ниѥ вь҆ниде а҅ и҅ю҄да о҅бидѣ покаа҅ниѥ
а҅ште и҅ сь҆ребро поврь҆же жидомъ и҅ рече и҅мꙿ съгрѣшихъ прѣдавъ крь҆вь҆ беꙁ винꙑ о҅баче не вьста ни въсплака сꙙ ни сътвори ничсоже добрꙑ покаꙗ҅ꙁни нъ тъчиѭ҄ сило и҅сплетъ диꙗ҅волоу и҅ꙁвѣстъ сꙙ сътвори
нъ а҅биѥ҆ рекѫтъ сѫпротивь҆ници
не бо решти
не вѣмь҆ и҅хъ ꙁълꙑи҅хъ бесѣдъ
что о҄убо симонъ вль҆хвъ
кръстивъ сꙙ и҅ раꙁгнѣвавъ сꙙ и҅ петромъ о҅сѫжденъ дарꙑ принесъ да непродаѥмꙑи҆ даръ коупитъ покаа҅ниꙗ въспроси тъ
не о҅тъвѣшта ли ѥ҅моу блаженꙑи петръ рекꙑ
покаи҅ сꙙ о҅тъ ꙁь҆лоби сеѧ҆ и҅ моли сꙙ господеви
то почто о҄убо а҅нании҆ сапфирѣ не рече сихъ.жде словесъ
покаи҅та сꙙ о҅тъ ꙁълоби ваю҄
сицꙙ бо и҅хъ бесѣдꙑ
Нъ послоушаи раꙁоумичь҆но
не рѫгаѥ҅мъ ѥ҅стъ ст꙯аа҅го даръ
а҅кꙑ чловѣка съгрѣшиховѣ
нъ что
о҅бличаѥ҅ма петромь҆ противиста сꙙ ѥ҅моу бесадамъ мнꙙшта о҄утаи҅ти сꙙ ѥ҅го а҅ не съмꙑслꙙшта ꙗ҅ко нѣ кде сꙙ порѫгати свꙙтоуо҄умоу дх꙯оу
тѣмь҆ томоу а҅биѥ блаженꙑ петръ раꙁгнѣвавь҆ сꙙ достои҅нъ и҅ма о҅тъвѣтъ о҅тъвѣшта
молите сꙙ ꙁа мꙙ къ господеви да не бꙑ пришъло ничтоже на мꙙ и҅хъже и҅ꙁвѣштасте
велꙿми съгрѣшихъ
не дръꙁнѫ собоѭ҄ богови помолити сꙙ
вꙑ сꙙ помолите ꙁа м.ꙙ
вꙑ бѫдѣте ходатаи҆ сътворите молитвѫ ꙁа мене
добрѣ о҄убо глагола съборь҆никъ
врѣмꙙ плакати сꙙ и҅ врѣмꙙ кланꙗти сꙙ
покаа҅ниѥ҆ любꙙштии҅мъ
Сице бо и҅ великꙑи҆ їѡ҄сифъ плакавъ сꙙ проꙁь҆рꙙ пророчь҆скꙑи҅мъ о҅комъ приложивъ сꙙ къ блаженоуо҄умоу дауи҅доу глагол҄ѫштоумо҄у
сѣѭ҄штии сль҆ꙁами въ радость҆ пожь҆н҄ѫтъ
вь҆сѣꙗ҆ їѡ҄сифъ слъꙁꙑ братолюбь҆ствиꙗ и҅ пожꙙ вѣнь҆ць҆ цѣсарь҆ствиꙗ
Нъ о҅баче їѡ҄сифъ печали великꙑ на милость҆ прѣложивъ падъ на вꙑи҆ братии҆ плака сꙙ о҅ н҄ихъ
почто на вꙑи҆ а҅ не и҅номь҆ мѣстѣ
сь҆ лѣпотꙑ на вꙑꙗ҅хъ и҅хъ плака и҅же съврь҆гошꙙ ꙗ҅рь҆мъ брать҆ства сь҆ себе
видѣ ли кротость҆ и҅ въꙁдръжаниѥ҆ мѫжа
Нъ рекѫтъ нѣции҆ ѡ҄ їѡ҄сифѣ
нъ слоушаи҆ раꙁоумь҆но сице глагол҄ꙙи҆
о҅билиѥ҅мъ бесѣдоуѥ҅ши а҅ не правдоѭ҄
самъ бо їѡ҄сифъ добростиѭ своѥ҅ѭ҄ и҅ въꙁдръжании҅мъ въ о҅ть҆чѫ добрость҆ бѣ о҅блѣченъ
свѣтоу бо владꙑка христосъ и҅с тъмꙑ ть҆мничь҆нꙑѧ прости ѥ҅го
да беꙁ оума о҄убо обилиѥ҅мъ бесѣдоуѥ҅ши ѡ҄ чловѣчине а҅ не правь҆доѭ҄ глагол҄ꙙи҆ ꙗ҅ко їѡ҄сифъ ноудъма бѣ добръ и҅ бе ꙁълоби
не мол҄ꙗа҅ше ли госпожда своꙗ ꙁѣло и҅ свободѫ о҅бѣштаваѭ҄шти тъчь҆ѭ҄ а҅ бꙑ ѥ҅ѧ послоушалъ ти о҄угодиѥ ѥ҅и҆ сътворилъ
не ѥ҅лико же ли о҅на течааше къ н҄емоу толико о҅нъ о҄уклан҄ꙗаше сꙙ ѥ҅ѧ по господь҆ню словеси самъ сꙙ цѣстивъ не ножемь҆ нъ вѣроѭ҄
не бесѣдоваа҅ше ли сими словесꙑ къ е҅гоуптѣнꙑн҄и їѡ҄сифъ глагол҄ꙙ
дѣѣши ли нѣстъ сь҆де о҅ть҆цъ҆ мои҅хъ бога
дѣѣ҅ши ли и҅нъ ѥ҅стъ на хананеи҅стѣ ꙁеми богъ а҅ и҅нъ вь҆ е҅гуптѣ а҅ште и҅ вꙑ не раꙁоумѣѥ҅те
Дѣѣ҅ши нѣстъ вь҆севидꙙштиꙗ сила божиꙗ҆ съмотрꙙшти вь҆се
а҅ште ли мѫжь ти госпожде вь҆нѣ ѥ҅стъ то и҅ли богъ мои҆ о҅шълъ ѥ҅стъ с н҄имь҆
твои҆ мѫжь҆ госпожде господинъ мои҆ ѥ҅стъ и҅ все и҅мѣниѥ своѥ҆ мь҆нѣ ѥ҅стъ прѣдалъ въ рѫцѣ
како а҅ꙁъ могѫ ребро ѥ҅го прокоудити
ѥ҅динъ ѥ҅днои҆ припрꙙглъ ѥ҅стъ богъ а҅ не ѥ҅днѫ мноꙁѣхъ ни ѥ҅дномь҆ многꙑѧ҆
мль҆чи о҄убо госпожде
вѣдѣ тꙙ кто тꙙ пламꙑмъ раждиꙁаѥ҆ на мꙙ
не тꙑ мꙙ мѫчиши госпожде нъ и҅же братиѭ҄ моѭ҄ на мꙙ въстави
сии҆ ѥ҅сть҆ диꙗ҅волъ
мль҆чи о҄убо госпожде
потрь҆пи и҅мꙙ а҅ не дѣло и҅мѣти любодѣи҅ца
а҅ште тебе послоушаѭ҄ тѣлеси ми пакость҆ нъ а҅ште бога прѣслоушаѭ҄ о҅боꙗ҅ко вь҆ мѫцѣ ѥ҅смъ
вѣдѣ бо хотꙙштаа҅го глаголати
бои҅те сꙙ могѫштаа҅го доушѫ и҅ тѣло погоубити вь҆ вѣчь҆нѣѣмꙿ о҅гн҄и
нъ и҅ ѥ҅ште послоушаи҅те ѥ҅го дѣлесъ и҅хъ
вѣсте бо вь҆си а҅вѣ ꙗ҅ко о҅баждениїмъ госпождꙙ си вь҆ ть҆мницѫ въврь҆женъ бꙑстъ
а҅ꙁъ ѥсмъ їѡ҄сифъ
҆Ѡ веле дѣло чоудь҆но
беꙁвинънꙑи҆ а҅кꙑ винънꙑи҆ о҅тъвѣштаваѥ҅тъ
а҅ꙁъ ѥ҅смъ їѡ҄сифъ братъ вашъ
а҅ште невол҄еѭ҄ бꙑсте сꙙ покланили ль҆жа би бꙑла мои҆ сънъ а҅ бꙑ не проста стала моꙗ рѫкоѧ҅ть҆ сь҆ лѣпотꙑ бꙑсте о҅стрили скрьбь҆ ненавистию҄ брать҆ню
Навꙑкнѣте понѣ сице братиꙗ ꙗ҅ко вь҆сь҆ о҄упꙿваѧи на господа не постꙑдитъ сꙙ
простꙑ мꙙ котꙑгꙑ лишисте се въ багърѣницѫ о҅блѣченъ сѣждѫ
въ ꙗ҅мѫ мꙙ въвръгосте се на колесници ꙁлатомь҆ покованѣ сѣждѫ
а҅кꙑ роба продасте се цр꙯ь ѥ҅смъ
въ ть҆мници бѣхъ се въ цр꙯и власти живѫ
вь҆ веригахъ бѣхъ се цѣсарь҆ вѣнь҆ць҆ о҅тъ камениꙗ҆ драгааго ношѫ
лѣпо о҄убо намъ братиꙗ блаженаа҅го павла слово и҅ꙁвѣштати
любꙙштии҅мꙿ бога вь҆се спѣѥ҅тъ сꙙ на добро
томоу слава нꙑнꙗ и҅ присно и҅ вь҆ вѣкꙑ вѣкомь҆
а҅мин
того.жде їѡ҄а҅нна ꙁлатоо҄устааго слово о҅тъ тлъкованиꙗ е҅уа҅гг҄елиѧ҆ ꙗ҅же о҅тъ матꙿѳеѧ о҅ десꙙти дѣвицъ и҅ о҅ талантѣхъ глаголано ѥ҅стъ въ свѧтꙑи҆ вь҆торникъ
Тъгда о҄уподобитъ сꙙ цѣсарь҆ствиѥ небесъноѥ десꙙти дѣвицъ ѧ҅же вь҆ꙁь҆мъшꙙ свѣтиль҆никꙑ и҅хъ и҅ꙁидошꙙ на сь҆рѣтениѥ ꙁꙙти и҅ невѣстѣ
пꙙть҆ же о҅ть н҄ихъ бѣа҅ше мѫдръ
Таче моудꙙштоу невѣстьникоу въꙁдрѣмашꙙ сꙙ вь҆сꙙ и҅ съпаа҅хѫ
полоуношти же вь҆пл҄ь бꙑстъ
се невѣсть҆никъ грꙙдетъ
и҅ꙁидѣте на сь҆рѣтениѥ҆ ѥ҅моу
въставъшꙙ же и҅ недостатъчь҆нꙑ сѫштꙙ и҅мѣниꙗ пꙙть҆ и҅хъ рѣшꙙ къ мѫдрꙑи҅мꙿ
дадите и҅ намъ о҅тъ масла вашего
сиѧ҅ же не послоушашꙙ глагол҄ѫштꙙ
ѥ҅да како не довь҆лѣѥ҅тъ вамъ и҅ намъ
и҅дѣте къ продаѭ҄штии҅мъ и҅ коупите
и҅дѫштем же того ради приде невѣстьникъ
и҅ о҅нꙑ вь҆нидошꙙ
послѣдь҆н҄ѧѧ҅ же рѣшꙙ
о҅тврь҆ꙁи и҅ намъ
се же рече
а҅минъ глагол҄ѫ вамъ
не вѣдѣ васъ
бь҆дите о҄убо ꙗ҅ко не вѣсте дь҆не
таче глагола притьчѫ дроугѫѭ҄ пакꙑ
чловѣкъ о҅тъходꙙ приꙁъва своѧ рабꙑ
и҅ дастъ и҅мъ и҅мѣниѥ҆
о҅вомоу пꙙть҆ талантъ
о҅вомоу же дъва
о҅вомоу ѥ҅динъ
по силѣ своѥ҅и҆ комоуждо
и҅ о҅тиде
таче дь҆вѣма принесъшема соугоубь҆ а҅ и҅же ѥ҅днѫ приѧ то ѥ҅динѫ принесе
и҅ вь҆стꙙꙁаѥ҅мъ рече
о҄увѣдѣхъ ꙗ҅ко жестокъ ѥ҅си жь҆н҄ꙙ и҅деже нѣси сѣа҅лъ и҅ сьбираѧ и҅деже нѣси расꙑпалъ
и҅ о҄убоꙗ҅въ сꙙ съкрꙑхъ талантъ твои҆
и҅ ѥ҅се твоѥ҆
҅Отъвѣштавъ о҄убо господинъ ѥ҅го рече
пронꙑривꙑ робе и҅ лѣнивꙑи҆
а҅ште вѣдѣше ꙗ҅ко жь҆н҄ѫ и҅деже нѣсмъ сѣꙗ҅лъ и҅ сь҆бираѭ҄ и҅деже нѣсмъ расꙑпалъ подоба ти бѣ дати сь҆ребро мое҆ прикоупъ творꙙштии҅мъ и҅ а҅ꙁъ пришъдꙿ о҄убо вь҆ꙁꙙлъ бꙑхъ моѥ҆ съ вь҆ꙁвитиѭ҄
въꙁь҆мѣте о҄убо о҅ть н҄его талантъ и҅ дадите и҅мѫштоуо҄умоу десꙙть҆ талантъ
и҅ и҅мѫштоуо҄умоу бо присно дастъ сꙙ и҆ и҅ꙁбѫдетъ
о҅тъ не и҅мѫштааго же и҅ ѥ҅же мнитъ сꙙ и҅мѣти вь҆ꙁь҆метъ сꙙ о҅ть҆ н҄его
и҅ неклоучимааго роба вь҆врь҆ꙁѣте въ тъмѫ вь҆нѣшьнѫѭ҄
тоу бѫдетъ плачꙿ и҅ скръжетъ ꙁѫбомъ
Тꙑ прить҆чꙙ подобишꙙ вѣрь҆наа҅го роба и҅ нераꙁоумь҆нааго и҅ господь҆н҄е растрошивъшааго
четворꙑ бо сѫтъ вь҆сꙙ о҅ томь҆ раꙁличь҆ намъ съкаꙁаѭ҄штꙙ
рекѫ же о҅ поспѣшениї милость҆нѣѣ҅мь҆ и҅ ѥ҅же вьсѣмъ и҅мже можемь҆ ближнюо҄умоу на о҄успѣхъ бꙑти пон҄еже не льꙁѣ съпасти сꙙ и҅нако
нъ сь҆де о҄убо о҅ вꙿсемь҆ о҄успѣсѣ глагол҄етъ вь҆сѣчь҆стѣѣ҅мь҆ и҅же о҅ ближь҆н҄имъ творити подобаа
о҅ дѣвицахъ же о҅ милости свои҅ствь҆нѣ ѥ҅же и҅мѣние҅мъ глагол҄етъ и҅ ꙁѣло паче о҅ прь҆вѣи҆ прить҆чи
о҅нь҆де бо биѭ҄штааго и҅ пиꙗ҅нааго и҅ господьско трошꙙштааго и҅ погоубьꙗ҅ѭ҄штааго мѫчитъ
Сьде же и҅ не на о҄успѣхъ сѫштаꙗ и҅ о҅бильнѣ трѣбоуѭ҄штии҅мъ сѫштаꙗ и҅стьштаѭ҄штоу
и҅мѣа҅хѫ бо масло
не о҅биль҆но же
тѣмꙿже и҅ мѫчꙙтъ сꙙ
велико о҅ дѣвьствѣ съглагола рекꙑ
сѫтъ҆ скопь҆ци и҅же скопишꙙ сꙙ сами цѣсарь҆ствиꙗ҆ ради небесь҆нааго
могъи҅ сꙙ вь҆мѣстити да сꙙ вь҆мѣститъ
не.бо.нъ ѥ҅стъствомъ дѣло велико и҅ кажетъ ѥ҅же ни вь҆ ветьхꙑи҅хъ пръвꙑи҅ми ст꙯ꙑи҅ми мѫжи о҅нѣми о҄управило сꙙ и҅ въ новѣѣмь҆ не повелѣ ноуждеѭ҄ такожде ꙁаконъ
не бо ꙁаповѣда сего нъ и҅ꙁвол҄ениимъ слꙑшꙙштии҅мъ повелѣ
тѣмже и҅ павьлъ рече
не нѫждѫ же ни хотꙙштааго ни ꙁаповѣди творѫ о҅ дѣлѣ томь҆
пон҄еже о҄убо и҅ велико дѣло бѣѣ҅ше и҅ великѫ славѫ о҅тъ многꙑи҅хъ и҅мѣа҅ше да не къждо се о҄управивъ а҅кꙑ вь҆се о҄управивꙿ о҅ процѣѣ҅мь҆ раꙁлѣнитъ сꙙ полагаа҅тꙿ сиѭ҄ притчѫ довь҆ль҆нѫ на прѣпь҆рѣниѥ҆ ꙗ҅ко дѣвь҆ство а҅ште и҅ вь҆се и҅матъ добра же ѥ҅же о҅тъ милости бꙑваа҅тъ а҅ште ѥ҅стъ праꙁдъно съ блѫдникꙑ и҅жденетъ сꙙ и҅ съ боуи҅ми и҅ беꙁ милости ѥ поставитъ с н҄ими
пль҆ть҆нѫѭ҄ бо побѣдишꙙ похоть҆
и҅мѣнь҆нꙑѧ҅ же не побѣдишꙙ
нѣстъ бо тъчь҆на похоть҆ пль҆ть҆наꙗ и҅мѣнꙿнѣи҆ нъ пль҆ть҆наꙗ҆ притьчаи҅ши паче и҅ мѫчь҆нѣи҅ши
ѥ҅лма же о҄убо немошть҆нѣи҆ сѫпротивь҆никъ толма же и҅ бес простꙑн҄ꙙ побѣжденꙑѧ҆
того ради бо и ѫ҅родивꙑ ѧ наричетъ ꙗ҅ко бол҄ьшѫѭ҄ болѣꙁнь҆ прѣтрь҆пѣшꙙ а҅ хоуждъшааго ради вь҆се погоубишꙙ
свѣштꙙ же сь҆де рече дѣвествънꙑи҆ даръ чистота свꙙтꙑн҄ьнаꙗ҆
масло же трѣбоуѭ҄штии҅мъ помоштъ
Моудꙙштоу же невѣсть҆никоу вь҆ꙁдрѣмашꙙ сꙙ вь҆сꙙ и҅ съпаахѫ
не.бо.нъ того надѣа҅хѫ сꙙ
того ради и҅ чисто ѧ въꙁдражаѥ҅тъ о҅тъ надеждꙙ тоѧ҆
по семь҆ и҅ о҅но покаꙁаѥ҅тъ ꙗ҅ко сънъ сь҆мрь҆ть҆ ѥ҅стъ
съпаа҅хѫ бо рече
въ полоуношти же вь҆пл҄ь бꙑстъ
и҅ли прить҆чѫ о҄укаꙁаѥ҅тъ се и҅ли пакꙑ кажетъ ꙗ҅ко въ ношти въстаниѥ҆ бѫдетъ
вь҆пл҄ь же и҅ павь҆лъ кажетъ глагол҄ꙙ
въ повелѣнии҆ и҅ въ гласѣ а҅рꙿхагг҄еловѣ въ послѣдн҄ии҅мъ трѫбь҆ѥ҅нии҆ сь҆нидетъ сь҆ небесе
чꙿто же хотꙙтъ трѫбꙑ
что ли вь҆пл҄ь глагол҄етъ
невѣсть҆никъ грꙙдетъ
ѥ҅лꙿма же о҄убо о҄утврь҆дишꙙ свѣтила своꙗ глаголашꙙ ѫ҅родивꙑѧ҆ мѫдрꙑи҅мъ
дадите намъ о҅тъ масла вашего
не тѣмꙿ же тъчь҆ѭ҄ ѫ҅родивꙑ нъ пон҄еже надѣа҅шꙙ сꙙ вь҆ꙁꙙти о҄у тѣхъ и҅ не въ годъ просишꙙ цѣ и҅ ничтоже о҅нѣхъ дѣвицъ чловѣколюбивѣѥ҆ бѣшꙙ же того ради паче благои҅ꙁвольни бꙑшꙙ
ти ни вь҆сего просꙙтъ
дадите бо рѣшꙙ намъ о҅тъ масла вашего
и҅ ноуждъноѥ҆ на потрѣбѫ покаꙁаѭ҄тъ
о҄угасаѭ҄тъ бо рѣшꙙ свѣтила наша
нъ и҅ тако не полоучишꙙ
ни чловѣколюбь҆ство бо о҄у тѣхъ о҄у н҄ихъже прошаахѫ ни о҄удобоѥ прошениѥ ни ѥ҅же ноуждъноѥ и҅ потрѣбьноѥ сътвори мъ полоучити
нъ чꙿто о҄убо о҅тъ сего навꙑцаѥ҅мъ
то и҅ тꙙ къ немогѫштоуо҄умоу и҅хъ прилагаѭ҄тъ
Се и҅ блаженꙑи҆ а҅врамъ вь҆ꙁвѣсти рекꙑ ꙗ҅ко
пропасть҆ ѥ҅стъ҆ междоу вами и҅ нами ꙗ҅коже хотꙙштии҅мъ и҅ꙁвести не минѫти
и҅дѣте же къ продаѭ҄штии҅мъ и҅ коупите
и҅ кꙿто продаѭ҄штии҆
ништии҆
и҆ кꙿде ти
сь҆де
просити бѣ подоба не въ годъ тъ
Видиши ли коли колико ти бꙑваа҅тъ намъ о҅тъ ништии҅хъ прикоупъ
а҅ште се погоубиши многѫѭ҄ съпаса нашего погоубилъ ѥ҅си надеждѫ
того ради о҄убо сь҆де подобаѥ҆ събрати масло да о҅ноуде потрѣбъ҆но бѫдетъ ѥ҅гда годъ насъ ꙁоветъ
не.бо.нъ о҅нъ ѥ҅стъ събь҆ранию҄ на съ
да о҄убо поустошъ не троши сѫштии҅хъ на кръмь҆ѧ҆ и҅ тъштеславь҆ꙗ҆
многа бо ти потрѣба тамо милость҆
то слꙑшавъшꙙ о҅нꙑ о҅тидошꙙ нъ ничꙿтоже о҄успѣшꙙ
Се же и҅ рече и҅ли прить҆чеѭ҄ съкаꙁаѧ҆ и҅ вь҆сꙑнꙗѧ҆ ѭ҄ и҆ли покаꙁаѧ ꙗ҅ко аште и҅ чловѣколюбь҆ци бѫдемъ по съмрьти ничꙿтоже о҅тъ того прио҅брꙙштемъ на о҄убѣжаниѥ
тѣмꙿже ни тѣмь҆ бꙑстъ довьль҆но тъчь҆ѭ҄ поо҄уштениѥ҆ пон҄еже не сь҆де и҅дошꙙ къ продаѭ҄штии҅мъ нъ тамо ни богатоуо҄умоу и҅же толь҆ма чловѣколюбь҆цъ бꙑстъ ꙗ҅коже и҅ ꙁа приклоучь҆шꙙѧ҅ сꙙ ѥ҅моу пешти
и҅же бо прѣдъ вратꙑ лежꙙштаа҅го миноуѧ҆ и҅хꙿже ни видовалъ и҅стръгнѫти хоштетъ бѣдꙑ и҅ родь҆ства и҅ молитъ поустити нѣкоторꙑѧ҆ и҅же то и҅мъ съкажѫтъ
нъ о҅баче о҅тъ того ничꙿтоже приѧ҆ ꙗ҅коже и҅ сиѧ҆
о҅вꙑ же вь҆нѣ ꙁатворишꙙ сꙙ по троудѣхъ великꙑи҅хъ по несь҆вѣдь҆нꙑи҅хъ потѣхъ и҅ тꙙжьцѣи҆ рати о҅нои҆ на ѥ҅стъство бѣсꙙшти сꙙ и҅ побѣдахъ ѧ҅же сътворишꙙ и҅ посрамивъшꙙ сꙙ и҅ свѣштамъ о҄угасъшамъ о҅тъхождаа҅хѫ долоу поникꙿше
ничтоже бо тьмнѣѥ дѣвъста масла не и҅мѫштоу ѥ҅же ѥ҅стъ милость
тако бо и мноꙁи немилостивꙑѧ о҅бꙑкли сѫтъ ть҆мнꙑ нарицати
на кꙑи҆ о҄убо о҄успѣхъ дѣвъста ѥгда невѣстьника не видѣшꙙ и҅ ни тлъкнѫвъшꙙ о҄успѣшꙙ
Нъ страшь҆ноѥ о҅но слꙑшашꙙ слово
и҅дѣте
не вѣдѣ васъ
ѥ҅гда же о҄убо самъ то речетъ нѣстъ и҅но ничтоже раꙁвѣ родь҆ства даѥ҅тъ сꙙ и҅ несътрь҆пѣна мѫка
паче родь҆ства то слово лютѣѥ҆
и҅ къ дѣлаѭ҄штии҅мъ беꙁакониѥ҆ рече
бь҆дите о҄убо ꙗ҅ко не вѣсте дь҆ни ни часа
Видиши ли коль҆ чꙙсто се поминаѥ҅тъ потрѣбь҆нѫ покаꙁаѧ милость҆
сѫтъ о҄убо и҅же вь҆се житиѥ҆ своѥ҆ лѣнꙙтъ сꙙ ѥ҅гда же ли въстꙙжѫтъ сꙙ о҅тъ насъ глагол҄ѫшть҆ ꙗ҅ко
въ годъ съмрь҆ть҆нъи҆ о҅ставь҆ѭ҄ трѣбоуѭ҄штии҅мъ
слꙑшꙙтъ словеса си и҅ да о҄управь҆ꙗѭ҄тъ сꙙ
не.бо.нъ въ годъ тъ мноꙁи о҅тъпадошꙙ того напрасно въстръжени ни о҄устрои҅ти своѥ҅го проштени о҅ н҄емже хотѣа҅хѫ
та о҄убо прить҆ча милости ради речена ѥ҅стъ ꙗ҅же и҅мѣнии҅мъ бꙑваа҅тъ
а҅ ꙗ҅же по семъ и҅ к тѣмъ и҅же ни богать҆ствомъ ни словомъ ни ꙁастѫпомъ ни и҅нѣмь҆ ничимже на о҄успѣхъ ближь҆нюо҄умоу бꙑти хотꙙтъ нъ вь҆се крꙑѭ҄штемъ
то почꙿто о҄убо та притча ц꙯рѣ въводитъ о҅нъ же невѣстъника
да навꙑкнеши како приспѣѥ о҅ дѣвицахꙿ и҅матъ х꙯с ѧ҅же сѫштаꙗ раꙁдаваѭ҄тъ
то ѥ҅стъ и҅ дѣвь҆ство
тѣмже и҅ паулъ тъ полагаѧ҆ о҄уставъ вешти
не посагъшиꙗ бо печетъ сꙙ о҅ г꙯и рече
сице молимъ рече
въ лоуцѣ же и҅нако лежитъ талантънаꙗ притъча
се о҄убо решти ѥ҅стъ ꙗ҅ко и҅на се ѥ҅стъ и҅на же оно
въ ѥ҅днои҅ бо о҅тъ ѥ҅дного о҅гавь҆ѥ҅ниꙗ҆ раꙁно бꙑшꙙ присноси
о҅тъ ѥ҅дноѧ҆ мнась҆ о҅вь пꙙть о҅въ десꙙть принесоста
тѣмь ни того полоучишꙙ
сь҆де же и҅нако
того ради же и҅ вѣнь҆ць҆ такъ.жде
Дь҆вѣ бо прии҅мꙑи҆ дь҆вѣ прида и҅ и҅же пꙙть҆ такожде
о҅ноуде же пон҄еже о҅тъ тогожде положениꙗ҆ о҅въ множаи҆ и о҅въ же хоуждеи҆ приносъ покаꙁаста да вь҆ лѣпотѫ и҅ на триꙁнахъ не тъчь҆но прии҅мета
Виждъ же ѥ҅го вь҆сьжде не вь҆скорѣ въстꙙꙁаѭ҄шта
не.бо.нъ и҅ о҅ виноградѣ о҅тъда дѣлател҄емъ и҅ о҅тиде
и҅ сь҆де вь҆вѣривъ о҅тиде да о҄увѣси ѥ҅го длъготрь҆пѣниѥ҆
мнѣ же мнитъ сꙙ и҅ вꙿстаниѥ наꙁнаменоуѭ҄штоу се глаголати
нъ сь҆де не ѥ҅ште дѣлател҄е и҅ виноградꙿ нъ вꙑ ѥ҅сте дѣлател҄е
не бо къ кнꙙꙁемъ тъчь҆ѭ҄ и҅ къ жидомъ нъ къ вь҆сѣмь҆ глагол҄етъ
ти о҅въ глагол҄етъ
пꙙть҆ талантъ ми да
о҅въ же глагол҄етъ то покаꙁаѭ҄ште ꙗ҅ко и҅ о҅тъ того сѫтъ начꙙтъкъ приѧли дѣлоу и҅ многѫ благодѣть҆ и҅мѣшꙙ и҅ ѥ҅же вь҆сего и҆мꙿ о҅тъ того мь҆нꙙтъ
Чꙿто о҄убо владꙑка
добрѣ рабе благꙑи
рече
се бо ѥ҅стъ благааго ѥ҅же ближь҆н҄҄оуо҄умоу съмотрити҆
вѣрь҆нꙑи҆ рабе о҅ малѣ бѣ вѣрьнъ
надъ многꙑ тꙙ поставь҆ѭ҄
вь҆ниди вь҆ радость г꙯и своѥго
и҅ вьсе блажениѥ҆ словомъ симъ покаꙁавъ
нъ о҅нъ не тако
нъ како
вѣдѣхъ ꙗ҅ко жестокъ ѥ҅си чловѣкъ жь҆н҄ꙙ и҆жде нѣси сѣа҅ль҆ и҅ сьбираѧ҆ и҅жде нѣси расꙑпалъ
и҅ о҄убоꙗ҅вь҆ сꙙ съкрꙑхъ талантъ твои҆
и҅ се и҅маши своѥ҆
Что о҄убо владꙑка
подоба ти бѣ положити сь҆ребро моѥ прѣдъ продаѭ҄штии҅ми рекше подоба ти бѣ глаголати поо҄устити сь҆вѣтъ творити
нъ не послоушаѭ҄ть ли
да нѣстъ то до тебе
что того ѥ о҄удобѣѥ
чловѣци бо не тако творꙙтъ нъ того въ ꙁаи҅мъ давъшаа҅го самого приставꙙтꙑ и҅ вь҆стꙙꙁати
нъ тебѣ подоба бѣ вь҆дати рече и҅ вьстꙙꙁаниѥ мь҆нѣ о҅ставити
и҅ а҅ꙁъ о҄убо и҅стꙙꙁалъ бимъ съ вь҆ꙁвитиѭ҄ вь҆ꙁвить҆ мѣнꙙ послоушаниꙗ дѣлъ покаꙁаниꙗ҆
тебѣ ѥ҅стъ бꙑло о҄удобѣѥ҆ покаꙁати и҅ сътворити мнѣ же бѣдь҆ѥ о҅ставити
нъ пон҄еже того не сътвори вь҆ꙁь҆мѣте рече о҅ть҆ н҄его таланꙿтъ
дадите же и҅мѫштоуо҄умꙋ десꙙтъ талантъ
и҅моуштоуо҄умоу бо вь҆сь҆де дастъ сꙙ и҅ и҅ꙁбѫдетъ
о҅тъ не и҅мѫштааго же и҅ ѥ҅же и҅матъ вьꙁь҆метъ сꙙ о҅тъ н҄его
чꙿто же се ѥ҅стъ
ѥ҅же о҄учениꙗ҅ ради даръ словесь҆нꙑ и҅мъ и҅ не приносꙙ ѥ҅го и҅ дарꙿ погоубь҆ꙗ҅тъ
творꙙи҅ бо спѣшениѥ҆ бол҄иї даръ приѥ҅мь҆ѥ҅тъ ꙗ҅коже бо о҅нъ ѥ҅же приѧ погоубь҆ꙗ҅ѥ҅тъ
нъ не толика тъштета тъчиѭ҄ праꙁдъноуѭ҄штоуоумоу нъ несътръпѣтиꙗ мѫка
и҅ по мѫцѣ о҅тъвѣтъ многъ хоул҄ъ наплън҄енъ
неклоучимаа҆го бо рече роба въврь҆ꙁѣте въ тъмѫ кромѣшть҆н҄ѫѭ҄
тоу ѥстъ плачъ и҅ скрь҆жетъ ꙁѫбомъ
Видиши ли ꙗ҅ко не тъчь҆ѭ҄ грабꙙи҆ и҅ лихоѥ҅млꙙи҆ ни и҅же ꙁълаꙗ творꙙтъ нъ и҅же добра не творитъ мѫчитъ сꙙ сетъноѭ҄ мѫкоѭ҄
слꙑшимъ о҄убо словеса си
дон҄елиже ѥ҅стъ годъ прии҅мѣмъ сь҆пасениѥ своѥ҆
прии҅мѣмъ масло вь҆ свѣштꙙ
дѣлаи҅мъ о҅ талантѣ
а҅ште ли о҅блѣнимъ сꙙ и҅ праꙁдь҆ни ходимъ сь҆де то никꙿтоже насъ не помилоуѥ҅тъ тамо а҅ште и҅ много плачемъ сꙙ ꙁа грѣхꙑ
и҅ и҅же скврь҆навꙑ риꙁꙑ и҅мꙑ ничꙿтоже о҄успѣ
о҅тъда о҄убо ѥ҅мꙋже бѣ върѫчено ѥ҅дно таланто нъ и҅ тако о҅сѫжденъ бꙑстъ
молишꙙ дѣвицꙙ и҅ придошꙙ и҅ тлъкнѫшꙙ и҅ вь҆се въ поустошъ и҅ беꙁ оума
то о҄убо вѣдѫште принесѣмъ вь҆се на о҄успѣхъ ближь҆н҄ии҅мъ
таланти бо сь҆де сѫтъ коѥ҅гождо сила и҅ли въ ꙁастѫпании҆ и҅ли въ и҅мѣнии и҅ли въ о҄учении҆ и҅ли въ коѥи҆ любо потрѣбѣ
тако и҅.жде никтоже да не глагол҄етъ ꙗ҅ко
ѥ҅дꙿно таланто и҅мамъ и ничтоже не могѫ сътворити
можеши и҅ ѥ҅днѣмъ добро сътворити
не бо ѥ҅си о҅ноѧ҅ въдовꙑ о҄убожаи҆
нѣси петра и҅ їѡ҄а҅нна грѫбл҄ьи҆ и҅же и҅ грѫби и҅ некн҄ижь҆ници бѣшꙙ нъ о҅баче пон҄еже поо҄уштениѥ҆ покаꙁашꙙ и҅ на поль҆ꙁѫ о҅бь҆штѫѭ҄ вь҆се творишꙙ того ради небо приѧшꙙ
того ради слово нꙑ ѥ҅стъ богъ далъ и҅ рѫцѣ и҅ ноꙁѣ и҅ тѣлесьнѫѭ҄ моштъ и҅ о҄умъ и҅ съмꙑслъ да вь҆се то на наше съпасениѥ и҅ на вь҆скраи҅н҄ии҅хъ о҄успѣхъ принесѣмъ
а҅ште на то сътворимъ владꙑкꙑ подражали бѫдемъ а҅ште ли на сѫпротивь҆ноѥ то диꙗ҅вола
ѥ҅гда же ли о҅тъмѣтаа҅ше сꙙ крь҆ста и҅ о҅тъвѣштаваа҅ше сꙙ въспрѣштаѥ҅мо ѥ҅моу бꙑваа҅ше ꙁѣло ꙗ҅коже диꙗ҅вол҄е мꙑслꙙштоу
Сице о҄убо нꙑнꙗ глагол҄емъ да о҅тъсѫдоу бѫдѫтъ ꙗ҅вѣ словеса христосова сѫшта
не бо а҅ште тъчь҆ѭ҄ рекѫ въстани и҅ ходи ни а҅ште рекѫ тавиѳа въстани тогда то глагол҄ѫ нъ мноꙁѣмъ рече а҅ште похоул҄енъ благословь҆ѭ҄ а҅ште пакость҆ прии҅мъ помол҄ѫ сꙙ ꙁа того
прѣжде о҄убо глаголаа҅хъ ꙗ҅ко рѫка ѥ҅стъ ѧ҅ꙁꙑкъ нашъ христосовоу ногоу касаѭ҄шти сꙙ
нꙑнꙗ же велꙿми бол҄е глагол҄ѫ ꙗ҅ко ѧ҅ꙁꙑкъ ѥ҅стъ ѧ҅ꙁꙑкъ нашъ христосова подражаѧ а҅ште подобь҆но ѥ҅стъ о҅пасениѥ покажетъ а҅ште то вѣштаѥ҅мꙑ ѥ҅же о҅нъ хоштетъ
чꙿто же то ѥ҅стъ ѥ҅же о҅нъ хоштетъ намъ да вѣштаѥ҅мъ
словеса ꙗ҅же сѫтъ пль҆на тихости и҅ кротости ꙗ҅коже и҅ тъ глаголаа҅ше глагол҄ꙙ о҄укарѣѭ҄штии҅мъ ѥ҅го
а҅ꙁъ бѣса не и҅мамъ
и҅ пакꙑ
а҅ште ꙁь҆лѣ глаголаахъ съвѣдѣтел҄ьствоуи҆ о҅ ꙁь҆лѣ
а҅ште и҅ тꙑ тако глагол҄еши а҅ште о҄управьѥ҅ниѥ҆ въскраи҅н҄ꙗаго глагол҄еши прио҅брꙙштеши ѧ҅ꙁꙑкъ подобꙙштъ сꙙ томоу
и҅ се тъ рече б꙯ъ
и҅ꙁводꙙи҆ бо чь҆стъноѥ҆ о҅тъ недостои҅нъства а҅кꙑ о҄уста моꙗ бѫдѫтъ
ѥ҅гда о҄убо ѧ҅ꙁꙑкъ твои҆ а҅кꙑ ѧ҅ꙁꙑкъ бѫдетъ христосовъ и҅ о҄уста твоꙗ бѫдѫтъ а҅кꙑ о҄уста о҅тча и҅ ст꙯ааго доуха храмъ бѫдеши каꙗ о҄убо сеи҆ равъна бѫдетъ чь҆сть҆
не.бо.нъ а҅ште и҅ ꙁлатомъ съставь҆ѥ҅на ти бꙑшꙙ о҄уста бꙑла и҅ камении҅мъ чь҆стънꙑи҅мь҆ не толь҆ма сꙙ бꙑшꙙ свь҆тѣла ꙗ҅коже нꙑн҄ꙗ о҄утвариѭ҄ кротость҆ноѭ҄ о҅свѣштаѥ҅ма
что бо о҄устъ любѣѥ не вѣдѫштъ хоулити нъ благословити поо҄учаѭ҄штемъ сꙙ
а҅ште ли не можеши благословити клънѫштааго помль҆чи ти понѣ то о҄управи
и҅ пѫтемь҆ миноуѧ и҅ спѣшꙙ ꙗкоже ѥ҆ подоба и҅ на то придеши и҅ сътвориши о҄уста така ꙗ҅ка же рѣхомъ
и҅ не мь҆ни дръꙁо сѫште реченоѥ҆
чловѣколюбь҆цъ҆ бо ѥ҅стъ владꙑка
и҅ добротꙑ ѥ҅го даръ бꙑваа҅тъ
Се о҄убо помꙑшл҄ꙗѧ бѫди вь҆ н҄ь по силѣ своѥи҆
к томоу ти о҄убо ни понѣ вь҆ꙁь҆рѣти такомоу бꙑвъшоу можетъ
не.бо.нъ поꙁнаѥ҅тъ о҅браꙁъ цѣсарь҆скꙑи҆ и҅ вѣстъ христосова о҅рѫжиꙗ и҅мже бꙑстъ побѣжденъ
каꙗ҅ же то сѫтъ
кротость҆ и҅ тихость҆
вь҆ꙁꙙ о҅тъ кротости побѣдѫ
то.жде и҅ тꙑ сътвори
далъ ти ѥ҅стъ власть х꙯с бꙑти вь҆ н҄ь противѫ силѣ своѥ҅и҆
не о҄убои҅ сꙙ то слꙑшꙙ
страхъ бо ѥ҅стъ ѥ҅же вь҆ н҄ь не бꙑти
глагол҄и о҄убо такожде вь҆ н҄ь и҅ бѫдеши въ того такъ ꙗ҅коже и҅ о҅нъ
того ради бол҄ии҆ ѥ҅стъ и҅же сице глагол҄етъ и҅ проричетъ
о҅номоу бо о҅тъ дара вь҆се
сь҆де же и҅ троудъ твои҆ и҅ потъ
нао҄учи дѫшѫ тварати ти о҄уста о҄устомъ христосовамъ подобꙙшта сꙙ
можетъ бо то а҅ште хоштетъ творити
вѣстъ хꙑтрость҆ тѫ а҅ште да нѣстъ лѣнива
и҅ како ꙁиждѫтъ сꙙ така о҄уста рече
кꙑи҅ми шарꙑ
коѥ҅ѭ҄ вештиѭ҄
не никоѥ҅ѭ҄же ли раꙁвѣ добротоѭ҄ ѥ҅дноѭ҄ и҅ кротостиѭ҄ и҅ сь҆мѣрениѥ҅мъ
Видимꙑ како и҅ диꙗ҅волꙗ творꙙтъ сꙙ о҄уста да не никакоже сътворимъ тацѣхъ
како о҄убо ꙁиждетъ сꙙ
клꙙтвами хоулами ꙁаклинаниѥ҅мъ ꙁавистиѭ҄
ѥ҅гда бо то кто бесѣдоуѥ҅тъ то того ѧ҅ꙁꙑкъ приѥ҅мь҆ѥ҅тъ
како о҄убо проштениѥ҆ прии҅мемъ
паче же какого не подъи҅мемъ мѫчениꙗ҆ пон҄еже ѧ҅ꙁꙑкъ и҅мже съподобь҆ѥ҅ни бꙑхомъ пль҆ти въкꙋсити господь҆скꙑ того поꙁь҆римꙑ диꙗ҅вол҄е бесѣдоуѭ҄шта
да о҄убо не поꙁороуи҅мꙿ нъ вь҆сѣмъ спѣшении҅мъ и҅мѣмꙑ сꙙ ꙗ҅коже нао҄учити господа подражати своѥ҅го
а҅ште бо и҆ накажемꙑ то сь҆ мноꙁѣмь нꙑ о҄убо пь҆вании҅мъ на сѫдишти поставитъ христосовѣ
а҅ште бо не вѣ никꙿтоже сице глаголати то и҅ сѫдии҆ ѥ҅го не послоушаѥ҅тꙿ
ꙗ҅коже бо ѥ҅гда роуминъ сꙑ лоучитъ сꙙ сѫди не послоушаѥ҅тъ о҅тъвѣштаваѭ҄штаꙿго и҅же не о҄умѣѥ҅тъ тако бесѣдовати такоже ї х꙯с а҅ште да не по того о҅браꙁоу глагол҄еши не послоушаѥ҅тъ тебе ни вънь҆метъ
навꙑкнѣмъ о҄убо тако глаголати ꙗ҅коже ѥ҅стъ о҅бꙑклъ цр꙯ъ нашъ послоушати
поспѣшимꙑ того подражати ѧ҅ꙁꙑка
а҅ште и҅ въ желѣтвѫ въпадеши блюди да ти не съвратитъ о҄устъ печаль҆ноѥ҆ мѫчениѥ҆ нъ да глагол҄еши а҅кꙑ х꙯с
жалова бо и҅ тъ по лаꙁарѣ и҅ їю҄дѣ
а҅ште бо и҅ въ боꙗ҅ꙁнꙿ въпадеши въспꙑтаи и҅ тꙑ тако глаголати пакꙑ ꙗ҅коже и҅ тъ
въпаде бо и҅ тъ въ страхъ тебе ради по словесъноуо҄умоу строю҄
рь҆ци и҅ тꙑ о҅баче
не ꙗ҅коже а҅ꙁъ хоштѫ нъ ꙗ҅коже тꙑ
а҅ште и҅ плачеши просль҆ꙁи тихо ꙗ҅коже и҅ тъ
а҅ште и҅ въ напасти въпадеши
не.бо.нъ и҅ въ напастехъ бꙑваѥ҆ и҅ печаль҆нъ и глагол҄етъ
прискръбь҆на ѥ҅стъ доуша моꙗ҆ до сьмрь҆ти
и҅ вь҆сꙙ ти о҄укаꙁꙑ дастъ да храниши тꙑ мѣрꙑ и҅ данааго ти правь҆ѥ҅ниꙗ раскаꙁиши
сице въꙁможеши о҄уста и҅мѣти подобь҆на о҅ного о҄устомъ
сице по ꙁеми ходꙙ горѣ сѣдꙙштааго ѧ҅ꙁꙑкъ нꙑ покажеши подобь҆нꙑ мѣрꙑ хранꙙ ѥ҅же въ скрь҆би въ гнѣвѣ въ желѣтвѣ въ троудѣ
колико ѥ҅стъ въ васъ помꙑшлꙗѭ҄ште ѥ҅го о҅браꙁъ видѣти
тъчь҆ѭ҄ нъ і бꙑти вь҆ н҄ь моштъно ѥ҅стъ а҅ште подвижемъ сꙙ
не о҅тътꙙꙁаи҅мъ сꙙ о҄убо
не толь҆ма приѥ҅мь҆ѥ҅тъ о҄уста пророчь҆ска ꙗ҅коже кротъкꙑи҅хъ и҅ тихꙑи҅хъ чловѣкъ
мноꙁи бо ми рекѫтъ
рече
и҅менемь твои҅мъ прорицахомъ
и҅ рекѫ и҅.мъ
не вѣдѣ васъ
лицемъ къ лицоу и҅ о҄устꙑ къ о҄устомъ глаголаа҅ше ꙗ҅коже дроугъ къ своѥ҅моу дроугоу
не ꙁапрѣштаѥ҅ши ли нꙑнꙗ бѣсомъ нъ ꙁапрѣтиши тъгда родь҆ствꙋ о҅гн҄ьноуо҄умоу а҅ште и҅маши о҄устомъ х꙯совомъ о҄уста подобьна
въспрѣтиши беꙁдь҆нѣ о҅гн҄ьнѣи҅ и҅ речеши
о҄умль҆кни о҅брати сꙙ
и҅ съ мноꙁѣмъ пꙿвании҅мъ на небо вь҆ꙁидеши
и҅ насꙑтиши сꙙ цѣсарь҆ства ѥ҅гоже бѫди вь҆сѣмъ намъ полоучити благодѣтиѭ҄ и҅ чловѣколюбиѥ҅мъ г꙯а нашего їс꙯а хс꙯а с н҄имже о҅тꙿцоу слава коупꙿно съ свꙙтꙑи҅мъ дх꙯омь҆ вь҆ вѣкꙑ вѣкомь а҅мин
їѡ҄а҅нꙿна а҅рхие҅п꙯па ꙁлатоо҄устааго слово въ великꙑи҆ въторникъ и҅ о҅ събрании҆ съборъ на г꙯а
и҅ г꙯лаахѫ
что сътворимъ
Приподобꙙтъ сꙙ цръквьнии҆ кръмьѥ҅ници дѣтехъ и҅же млѣко по вь҆сꙙ дь҆ни пишти себѣ о҅тъ матера съса съсѫтъ и҅ присно просꙙтъ
приподобихомъ же и҅ мꙑ сꙙ матери о҄убоꙁѣи҆ не и҅мѫшти гладомь҆ млѣка нъ въспрꙙтавъшѫ млѣчънꙑи҅мъ пѫти
и҅ ꙗ҅ко а҅ште кто видитъ матере чꙙдолюбѫ млѣка не и҅мѫштѫ и҅ своѥ҆ чꙙдо видꙙшти плачѫште и҅ подадѫштѫ съсъ да не надои҆ дѣтишта нъ да о҅тъ плача о҄уставитъ тако же и҅ насъ видите тако.жде и҅ насъ видите страждѫштъ то.жде и҅ творꙙштъ тако.жде
не бо нъ и҅ мꙑ видꙙште новꙑи҆ съборъ цръквънꙑѧ҆ дѣти о҅крь҆сть҆ стоѧ҅штꙙ и҅ чаѭ҄ште словесънаа҅го беꙁ ль҆сти млѣка словеси съ о҄ума своѥ҅го даѥ҅мъ не да накръмимꙑ и҅хъ о҄убоꙁи бо ѥсмъ и҅ ништи словесꙑ нъ да любь҆ве и҅ ꙁнои҆ прѣставимъ
Нъ и҅дѣте вь҆ꙁлюбь҆ѥ҅нии҆ къ е҅уа҅гг҄елии҅скоу проповѣданию҄
притечемъ да видимъ ѥ҅же на господа жидове творꙙтъ лаа҅ниѥ
събрашꙙ бо рече жидове съборъ и҅ глаголаа҅хѫ
что сътворимъ
се намъ е҅уа҅гг҄елистъ їѡ҄а҅ннъ нꙑнꙗ бесѣдова
а҅ште бо и҅ о҄устꙑ намъ нꙑнꙗ не бесѣдоуѥ о҅баче доухомъ въ стоѧ҅штии҅хъ слоухꙑ вь҆пиѥтъ
събрашꙙ бо рече съборъ и҅ глаголаа҅хѫ
что сътворимꙿ
добро събърашꙙ нъ ꙁълъ съборъ
не на любь҆ве нъ на сваръ не на миръ и҅дѫште нъ на рать҆ о҅стрꙙште сꙙ
събрашꙙ съборъ да не бога славꙙтъ нъ да христосоу бечь҆стиѥ сътворꙙтꙿ
събърашꙙ съборъ да не вѣрѫ съꙁиждѫтъ нъ да ѫ҅гълънꙑи камень҆ сънорꙙтъ
събрашꙙ съборъ да не погꙑбъшꙙѧ о҅вь҆цꙙ въ породѣ ꙁатворꙙтъ нъ да пастоуха о҄убивъше паствѫ ражденѫтъ
събърашꙙ съборъ да не а҅кꙑ снѣгъ сиꙗ҅ѭ҄штааго сꙙ бисъра прии҅мѫтъ нъ да свѣтълꙑи҆ камень҆ ꙗ҅коже мь҆нѣшꙙ невѣрь҆ствии҅мъ о҅тъмꙙтъ
събърашꙙ съборъ да не о҅тъ винограда сладъкоѥ҆ о҅бь҆ѥ҅мь҆ѭ҄тъ гроꙁновиѥ҆ нъ да и҅стинънꙑи҆ виноградꙿ на дѫбоу кръста раꙁбивъше себѣ си лоꙁѫ пагоубꙑ сътворꙙтъ
намъ же лоꙁѫ съпасени҆а҅ о҄уготовꙙтъ
҆Ѡ съборе диꙗ҅воломъ на христоса събъранꙑи҆
҆Ѡ сьвѣте ꙁълоби и҅спльн҄енъ
҆Ѡ съборе влъкъ паче кръвиѭ҄ питомомъ некли чловѣкомъ богонось҆цемъ
чꙿто глагол҄ѫ о҅ вль҆цѣхъ некротъкꙑи҅хъ
нъ и҅ ль҆въ некротъкꙑи҅хъ горь҆шии҆
ль҆ви бо даниїла ничсоже не видѣвъше ꙁнамениꙗ҆ нъ мѫжа видѣвъше и҅ добрости ѥ҅го почътъше о҄уста своꙗ о҅бꙙꙁашꙙ
҅А жидове толика и҅ такова чоудеса видѣвъше паче о҅тъ ꙁависти на о҄убии҅ство притварѣа҅хѫ сꙙ
чꙿто же глаголаꙿхѫ
чꙿто сътворимъ
ѥ҅ша и҅ не събрали събора
ѥ҅ша и҅ сице не бесѣдовали
ꙗ҅роу тоу грѣховь҆нѣи ꙁълоби прѣсталъ коньцъ
нъ събрашꙙ съборъ и҅ глаголаа҅хѫ
что сътворимъ
ѡ҄ гнѫсь҆ноѥ҆ питаноѥ҆ о҄устроѥ҅ниѥ҆
ѡ҄ стенаниѥ и҅ жел҄е ꙁавистиѭ҄ бꙑваѭ҄штиꙗ҆
ѡ҄ плачоу и҅ бь҆ѥ҅нию҄ не на добро бꙑваѭ҄штоу
ни рах҄ии҅л҄ь плачѫшти чꙙдъ свои҅хъ сице въстена
что сътворимъ
ѥ҅гда бѣ небогъмъ радовати сꙙ ѥ҅гда бѣ веселити сꙙ и҅ дь҆нь҆ славь҆нъ творити ꙗ҅ко мрь҆твии҆ въскръсошꙙ ꙗ҅ко жиꙁнь҆ ꙗ҅ви сꙙ ꙗ҅ко съмрь҆ть҆ раꙁорена бꙑстъ ꙗ҅ко бѣсовъ множь҆ство пропꙙто бꙑстъ ꙗ҅ко чловѣчь҆ство проштено бꙑстъ ꙗ҅ко мрь҆твꙑи҅мъ въскрьсениѥ вь҆сѣмъ проповѣдано бꙑстъ
нꙑн҄ꙗ же о҅ селицѣ добрѣ не радоуѭ҄тъ сꙙ но плачѫтъ сꙙ и҅ толика добра винь҆ника погоубити мꙑслꙙтъ
и҅ глагол҄ѫтъ
чꙿто сътворимъ
чꙿто бо бꙑшꙙ и҅но глаголали покаꙗ҅въше сꙙ нъ се
чꙿто сътворимъ ꙗ҅ко ꙁавѣтъ божии҆ прѣстѫпихомъ ꙗко ꙁакона данааго намъ не съхранихомъ ѥ҅же глагол҄етъ намъ
Пророка въставитъ вамъ г꙯ъ б꙯ъ о҅тъ братиѧ вашеѧ҆ а҅кꙑ мене
того послоушаи҅те о҅ всемъ ѥ҅же ꙁаповѣстъ вамъ
нꙑнꙗ же не на покаа҅ниꙗ глагол҄ѫтъ
чꙿто сътворимъ
что сътворимъ
како о҄уморимъ правь҆дивааго
ѡ҄ и҅ꙁдраи҅лю беꙁ.оума.и
не гонѣшꙙ ти прь҆вꙑихъ пророкъ крь҆ви ѧ҅же и҅ досели кричꙙтъ къ богоу о҅ть҆ н҄его мьштениꙗ чаѭ҄ште
нъ и҅ нꙑнꙗ о҅нꙑ кръви приложивъ беꙁ винꙑ правь҆дивааго крь҆вь҆ пролиꙗти хотꙙ глагол҄еши
чꙿто сътворимꙿ
четврь҆тодьнънꙑи҆ о҅жи мрь҆твъ бꙑвъ и҅ ѫ҅ꙁꙑ грѣховь҆нꙑи҅хъ растрь҆ꙁаа҅хѫ сꙙ а҅ о҅ни лѫками на о҄убиѥ҅ниѥ҅ на н҄ь творахѫ сꙙ ѥ҅гда и҅мъ бѣ лѣпо о҅бративъше слово глаголати
чꙿто сътворимъ ꙗ҅ко ст꙯ааго о҄укорихомъ ꙗ҅ко божию сꙑноу вѣрꙑ не ѧ҅хомъ
что сътворимъ
пѣготивꙑмъ пѣготꙑ а҅кꙑ лопатоѭ҄ словесемь҆ сь҆брꙑса ти томоу вѣрꙑ не ѧ҅хомъ
слѣпꙑ родивъшꙙ сꙙ тѣмь҆ проꙁь҆рѣвъшꙙ видѣхомъ и҅ томоу вѣрꙑ не ѧ҅хомъ҆
чꙿто сътворимъ
пꙙтиѭ҄ хлѣбъ пꙙть҆ тꙑсѫштъ насꙑтивъшꙋ въ поустꙑн҄и ти томоу вѣрꙑ не ѧ҅хомь҆
чꙿто сътворимъ
и҅сточникъ крь҆ви подрагомъ риꙁънꙑи҅мъ и҅цѣли и҆ томоу вѣрꙑ не ѧ҅хомь҆
что сътворимъ
раслабь҆ѥ҅наа҅го на о҅дрѣ носима три десꙙти и҅ о҅смь҆ лѣтъ коупꙿно съ жиꙁниѭ сице недѫгꙑ и҅мѣѭ҄шта словесемь҆ и҅цѣли ти томоу вѣрꙑ не ѧ҅хомъ
чꙿто сътворимъ
по мороу ѥ҅го и҅дѫшта а҅кꙑ по ꙁеми видѣхомъ ҅И великꙑи҅хъ вѣтръ вѣа҅ниꙗ и҅ мꙙтежꙙ великꙑ доухомъ рѫкꙑ о҄уставивъшꙙ и҅ томоу вѣрꙑ не ѧ҅хомь҆
нъ глаголаахѫ что сътворимъ не на покаꙗ҅ниѥ нъ на ꙁълодѣꙗ҅ниѥ
и҅ли ѥ҅же сѣа҅сте ѡ҄ жидове того не пожꙙсте
и҅ли кто о҅тъ васъ прии҅мъ господа сътѫжи си
чсо и҅стъштивь҆ше сꙙ плачете сꙙ
въс чъто мь҆стити хоштете богови
почто мрь҆твꙑи҅мъ о҅жити ставь҆ꙗ҅ѥте ꙁавистиѭ҄ женоми
почто вѣчнꙑѧ капл҄ꙙ медомъ текѫштааго и҅сточника раꙁорити хоштете да жꙙждѫштии не пь҆ѭ҄тъ
почто боли вашꙙ и҅ꙁбиваѥ҅те врача и҅хъ о҄уморити хотꙙште
нъ семоу вьсемоу вина ꙁълаꙗ ꙁависть҆
Ѡ ꙁависти о҄убои҅ствоу родителю диꙗ҅волꙗ о҅брѣтѣл҄ь сь҆мрьти старѣи҅шино
ѡ҄ ꙁависти ꙗ҅же не тобоѭ҄ ꙁависть҆ливꙑмъ жити дастъ и҅ їмѣѭ҄штии҅хъ тꙙ велми мѫчꙙште
ѡ҄ ꙁависти любꙿви вражда мироу сѫпостатъ
ѡ҄ ꙁависти бѣсомъ о҄удворь҆ниче диꙗ҅вол҄е попъраниѥ҆ тъмь҆нꙑи҆ цвѣте
по тебѣ пасомии҆ їсоухристосово о҄убитиѥ мꙑслꙙтъ
тꙑ и҅спръва а҅дамоу въ породѣ въꙁавидѣ и҅ сладъкꙑѧ сласти въкоусивъша горь҆цѣ сь҆мрьти прѣдастъ ѥ҅го
съмрьти бо не бѣ мироу нъ тꙑ ꙁависти породи сь҆мрь҆тꙿ
послоухоуѥ҅тъ ми мѫдрости слово глагол҄етъ ꙗ҅ко
богъ съмрьти не сътвори ни красоуѥ҅тъ сꙙ пагоубѣ жиꙁи нъ ꙁавистиѭ҄ диꙗ҅вол҄ѫ сь҆мрьть҆ вь҆ниде вь҆ миръ
тꙑ фараѡ҄соу въ срь҆дци витавъ новорожденꙑѧ҆ жидовъскꙑ дѣти а҅кꙑ трѣвѣ о҄увꙙнѫти сътвори
ти тебѣ о҅ ꙁависти ѥ҅лико добротвори и҅ чꙿто паче на добротворꙙштааго подвижеши сꙙ а҅кꙑ сао҄улъ даудомъ помагаѧ а҅ тобоѭ҄ поспѣшаѥ҅мъ паче сꙙ на ꙁависть҆ строꙗ҅ꙗ҅ше
тебе и҅мѣѭ҄ште и҅ ꙗ҅ковл҄и о҅троци драгаꙿго и҅ мѫдрааго їѡ҄сифа въ ть҆мнꙑи҆ е҅гоупꙿтъ поустишꙙ и҅ свободьнааго а҅кꙑ роба продашꙙ а҅ и҅ нꙑ сънъ и҅хъ о҄устраши
свꙙтое бо и҅мꙙ покаꙁа христосовоуо҄умоу о҅браꙁоу бꙑти
ѥ҅дꙿнѣми бо на десꙙте ꙁвѣꙁдъ кланꙗхѫ сꙙ ѥ҅моу ѥ҅лма їю҄да прѣдавꙑ христоса о҄удави сꙙ
мꙑ же о҄убо о҄убѣжавъше сь҆мрь҆ти родителꙗ ꙁависти въставъше въславимъ надъ вь҆сѣми сѫштааго б꙯а о҅ христосѣ їсоусѣ бога нашего нꙑнꙗ и҅ присно и҅ вь҆ вѣкꙑ вѣкомъ
а҅минъ
їѡ̑а҅нна а҅рхие҅пискоупа ꙁлатоо̑устааго слово о҅ блѫдꙿници вь҆ великѫѭ̑ срѣдѫ къ пастѣ
На вь҆сѣко врѣмꙙ добро и҅ съпасно покаа҅ниѥ дръжꙙштиимъ҆ сꙙ ѥ҅го
вь҆ сиѧ же паче а҅лчьбънꙑѧ дь҆ни на о̑успѣхъ бꙑваатъ вь҆сѣмъ чловѣкомь текѫштиїмъ на рѫцѣ ѥ҅моу
нꙑнꙗ о̑убо нашꙙ доушꙙ тꙙжь҆кѫѭ̑ пль҆ть҆ а҅кꙑ велико брѣмꙙ съвръгъша о̑удобь҆ перѫтъ къ творьцоу и҅ владꙑцѣ и҆ свои҅ми грѣхꙑ сами сꙙ о̑увѣштаваѭ̑тъ и҅ съгрѣшении҅мъ простꙑн҄ꙙ просꙙтъ о҅тъ чловѣколюбь҆ца сѫдиѧ҆
благоврѣменьно о̑убо намъ вьвести покаанию̑ о̑учителꙗ блѫдницѫ о҅нѫ ꙗ҅же о҅бꙙ чистѣи҆ ноꙁѣ владꙑцѣ хо꙯у ꙗ҅же ꙁаглади кроплꙗми слъꙁъ написание ꙁълꙑ жиꙁни ѭ̑же помиловавъ очисти и҅ о̑уштедривъ о҅мꙑ
Вь҆ꙁидѣмь о̑убо къ е҅уа҅гг҄елии҅скоу съкаꙁанию̑ да и҅ христосово чловѣколюбь҆ство видимъ и женъскоу пристѫпь҆ѥ҅нию̑ въсчоудимъ сꙙ и҅ навꙑкнѣмъ҆ о҅тъ н҄еѧ
тако и҅ мꙑ длъжь҆ни ѥ҅смъ грѣшь҆нии притешти къ и҅ꙁбавителю и҅ въꙁъмати о҅тъ н҄его непогон҄ениѥ грѣховъ нашихъ
моли нѣкꙿто фарисеи г꙯а да ꙗ҅стъ сь҆ н҄имъ и҅ вь҆лѣꙁъ въ домъ фарисеѡ̑въ вьꙁлеже
видиши ли съшествиꙗ о̑ужасть҆
видиши ли божиꙗ строꙗ҆ таи҅ноѥ
видиши ли чловѣколюбь҆ства лихотъкъ
даѧи҆ пиштѫ вьсеи пль҆ти и҅ ꙁъванъ на о҅бѣдъ робомъ свои҅мъ не подраживъ сꙙ приде к н҄емоу да ꙁъваниѥ҅мъ покажетъ своѥ҅го съшь҆ствиꙗ вꙑсотѫ
и҅ въ фарисеи҅нѫ хлѣвинѫ приде а҅кꙑ чловѣкъ вьсе мѣсто и҅спль҆нꙗѧ҅и҆ да и҅ божии҆ строи҆ и҅ чловѣколюбь҆ствиѥ҆ покажетъ
҅И се жена въ градѣ ꙗ҅же бѣ грѣшь҆ніца раꙁоумѣвъши ꙗ҅ко вь҆ꙁлежитъ въ домоу фарисеѡ̑вѣ принесъши сть҆клѣницѫ благовон҄ьнꙑ масти и҅ ставши ꙁади при ногоу ѥ҅го плачѫшти сꙙ начꙙтъ мочити ноꙁѣ ѥ҅го сль҆ꙁами и҅ власꙑ главꙑ своѥ҅ѧ҆ о҅тираа҅ше и҅ о҅блобꙑꙁаа҅ше ноꙁѣ ѥ҅го и҅ маꙁаа҅ше муромь҆ ничсоже глагол҄ѫшти ꙗ҅вѣ к н҄емоу
боꙗ҅а҅ше бо сꙙ ѥ҅да како слово нѣкоѥ҆ скврь҆нь҆но о҅тъ грѣшь҆ною̑ о̑усть҆ноу ѥ҅ѧ҆ и҅ꙁлѣꙁъ двигнетъ на н҄ѫ гнѣвомъ сѫдиѭ̑ нъ мльчꙙшти молитвѫ творꙗа҅ше и҅ срь҆дцемь҆ ѥ҅днѣмь и҅сповѣданиѥ творꙙшти моль҆бѫ приношаа҅ше ѥ҅дꙿномоу срь҆дь҆чь҆наꙗ҆ вѣдѫштоуо̑умоу владꙑцѣ и҅ кꙿ н҄емоу а҅кꙑ къ чловѣколюбь҆цоу въ о̑умѣ вь҆пиꙗ҅ше
дръꙁохъ пристѫпити к тебѣ господи твоѥ҅ѧ дѣлꙗ матере и҅ дѣвицꙙ ꙗ҅коже тꙑ ѥ҅динъ вѣси творь҆цъ и҅ богъ
тоⱖ о̑убо дѣл҄ьма твоѥ҅ѧ беспосагаѧ матере и҅ дѣвицꙙ милоуи҅ мꙙ блѫдницѫ
даждъ ми мои҅хъ съгрѣшении҆ проштениѥ
о҅ноѧ҆ дѣл҄ьма дѣвъства моѥ блѫждениѥ прости
помилоуи мꙙ чловѣколюбь҆че плачѫштѫ ѥ҅ѧ҅же сь лѣпотꙑ ненавидѣа҅ше смѣѭ̑штꙙ сꙙ ꙁь҆лѣ
помилоуи҆ стен҄ѫштѫ вь҆сеѭ̑ доушеѭ̑ ѥ҅ѧ҅же сь҆ лѣпотꙑ отвраштааше сꙙ о̑утварѣѭ̑штѧ си тѣло на пагоубѫ и҅ прѣль҆штениѥ многомъ
милоуи пленицꙙ ѧ҅же бѣ самъ сътворилъ на лѣпотѫ моѥи главѣ а҅ а҅ꙁъ ѧ на пагоубѫ своѥ҅и доуши о̑утварѣꙿхъ
прии҅ми муро се ꙗ҅ко муро небесъноѥ ти покрꙑи҅ ми жиꙁни скврьнѫ
прии҅ми муро се ти доуховь҆ноѥ҆ таи҅но ми подаждъ и҅сточꙿниче добрꙑи҆хꙿ
мене о҅скврь҆н҄ьшѫ сꙙ о҅мꙑи҆ врачоу вь҆семогꙑи҆
и҅цѣли многꙑ о҅тъ диꙗ҅вола пріи҅мꙿшѫ ранꙑ
о҅строужи ми доушꙙ грѣховънꙑѧ пѣготꙑ ꙗ҅коже о҅строуга вѣрнааго пѣготива прокоудѫ тѣлеси
и҅соуши мои҅хъ беꙁаконии҆ и҅сточьникъ ꙗ҅коже и҅соуши подрагомъ крьвоточꙙштии҆ рѣкꙑ
помилоуи҅ мꙙ господи сꙑноу давꙑдовъ҆ ꙗ҅коже помилова о҅нѫ хананеѭ̑ не того родоу сѫштѫ нъ вѣрь҆нѫ
Сице блѫдници вѣрьно таи҆ въ доуши дѣлꙿница молꙙшти съ сль҆ꙁами чоуждаа҅хѫ сꙙ вь҆си трь҆пѣнию̑ и҅соусовоу видꙙште и кротъко трь҆пꙙшта лобъꙁаниꙗ блѫдьничь҆ска и҅ дрьжаниꙗ рѫкоу грѣшь҆ноу
фарисеи҅ же ꙁъвавꙑи҆ ѥ҅го на о҅бѣдъ таи҆ въ доушь҆нѣѣмь҆ си дѣль҆ницѣ хоуль҆нꙑ коваа҅ше на н҄ь мꙑсли и҅ съпаса чловѣколюбь҆ствиѥ а҅кꙑ невѣсть҆ ꙁълотворѣаше глагол҄ꙙ вь҆ себѣ си
сии а҅ бꙑ бꙑлъ пророкъ раꙁоумѣлъ бꙑ кака ѥ҅стъ прикасаѭ̑штиꙗ҅ сꙙ ѥ҅мъ ꙗ҅ко грѣшница ѥ҅стъ
нечловѣчь҆скъ бъшь҆ѭ̑ и҅ слѣпъ фарисеѡ̑въ съмꙑслъ
нъ что к н҄емоу рече благꙑи҆ благодѣтел҄ь
симѡне симѡне и҅мамъ ти нѣчто решти
слꙑшахъ и҅хъже не и҅ꙁꙿвѣшта словесъ раꙁоумѣхъ твоѧ доушꙙ мꙑсли
вѣдѣ ѥ҅же на о̑умѣ помꙑсли на мꙙ да того дѣлꙿма ничтоже тебѣ не и҅ꙁвѣштавшоу ꙗ҅вѣ о҅тъвѣштаѭ̑ да о҅тъ моѥ҅го о҅ть҆вѣштаниꙗ҆ о̑увѣси моѥ҅го божь҆ства крѣпость҆ да о҅тъ мои҅хъ словесъ раꙁоумѣѥ҅ши ꙗ҅ко творь҆цъ ѥ҅смъ доушамꙿ и҅ срь҆дь҆цемъ сь҆вѣдѣтел҄ь
а҅ште бо пророка мꙙ хоштеши нарицати и҅ли творь҆ца пророкомь҆ видимааго тобоѭ̑ а҅кꙑ чловѣка ꙗ҅коже хоштеши тако вѣроуи҆
Симѡне симѡне и҅мамъ ти нѣчто решти
дъва дль҆жника бѣа҅ста давъшꙋ ꙁаимꙿ нѣкомоу
ѥ҅динъ длъжь҆нъ пꙙтиѭ̑ сътъ сь҆ребрь҆никъ а҅ дроугꙑи пꙙтиѭ̑ десꙙтъ
о҅тъвѣштавъ же симѡ̑нъ рече
мь҆н҄ѫ о̑убо ꙗ҅ко ѥ҅моуже множаѥ о҅тъданиꙗ҆
рече к н҄емоу съпасъ
прѣмь҆ сѫдилъ ѥ҅сі
и҅ тꙑ длъжънъ ми ѥ҅си въ своѥ҅и҆ жиꙁни многꙑ дль҆гꙑ и҅ тебе праштаѭ̑ ꙗ҅коже и҅ сиѭ̑ жить҆нꙑи҅хъ съгрѣшении҆
и҅ тебе ꙁъвавъша мꙙ тоу а҆биѥ послоушахъ и҅ подъ ѥ҅динѣмъ кровомь҆ бꙑхъ и҅ на ѥ҅дꙿнои ꙗ҅ди не а҅кꙑ ништъ и҅ли скѫдость҆ и҅мѣѧ брашь҆на нъ а҅кꙑ богатъ сꙑ милость҆ми приходꙙштии҅хъ покаа҅ниѥ строѧ и҅ сихъ грѣхъ праштаѧ
почто клевештеши о҅ моѥмъ съшествии
почто ли ꙁълобиши моѥ чловѣколюбь҆ствиѥ ѥ҅гоже прѣжде тꙑ сꙙ насꙑти
и҅ о҅бративъ сꙙ къ женѣ симонови рече
видиши ли сиѭ̑ женѫ
Ѡ чловѣколюбь҆ствиꙗ҆ многа вꙑсота
ѡ̑ трь҆пѣниꙗ непрѣи҅домоѥ множь҆ство
сѫштѫѭ̑ блѫдь҆ницѫ не въꙁъва блѫдиницеѭ̑ нъ женоѭ̑
кротъко бесѣдоуѧ҆ съкрꙑ неприꙗ҅ꙁнина дѣлесе и҅мꙙ ти о҅бь҆штеѥ ѥ҅сть҆ствоу нарече и҅мꙙ
видиши ли сь҆ѭ̑ женѫ ѭ̑же видѣхъ прѣжде божь҆ства о҅чима ꙗ҅же неꙁъвана приде къ намъ ꙗ҅же прь҆воѥ бесрамиѥ сътвори бесрамиѥ добро ꙗ҅же вь҆ лѣпо врѣмꙙ жиꙁнь҆ноѥ покаꙁа бесрамиѥ҆ ѭ̑же тꙑ о҅глагола по.н҄еже приде къ жиꙁни и҅ не дрь҆ꙁнѫвъши а҅кꙑ беꙁ лица прѣдь҆ лицемъ стати нъ ꙁади криѭ̑шти сꙙ и҅ прь҆вѫѭ̑ жиꙁниѭ̑ себѣ си о҅бличениѥ҆ бꙑваѭ̑шти
Вънидохъ въ домъ твои҆ водꙑ на ноꙁѣ ми не пода а҅ си сльꙁами намочи ноꙁѣ и҅ власꙑ главꙑ си о҅ть҆ре
ѥ҅ю̑же не о҅мочи ногоу вль҆нами море си сль҆ꙁами о҅мочи и҆ лобꙑꙁании҆ молить
коли ѥ҅си видѣлъ сице женѫ своѧ власꙑ брꙑсало сътворьшоу ꙗ҅коже си мои҅ма ногама сътвори
цѣлованиꙗ҅ ми не да а҅цѣ прѣмь҆дивъ сꙑ ꙁъвавъ нꙑ на о҅бѣдъ прѣжде и҅ꙁлѣсти ти цѣловати мꙙ и҅ чь҆сть҆ вь҆ вь҆сѣхъ сътворити
Нъ тꙑ сего не сътвори
нъ си по кои҆ вь҆лѣꙁе въ домъ твои҆ не прѣста лобꙑꙁаѭ̑шти ноꙁѣ мои҆
Виждъ ѥ҅ѧ҆ несꙑтѫѭ̑ любьве ти о̑умꙙчи си хоулол҄юбивꙑи о̑умъ
вь҆ꙁь҆ри на н҄ѫ и҅ съмотри ѭ̑ плачѫштѫ да и҅ тꙑ въꙁлюбиши ѥ҅ѧже вь҆ꙁненавидѣ беꙁ оума
масломъ главꙑ ми не помаꙁа а҅ си муромь ноꙁѣ ми помаꙁа
ѥ҅гоже дѣлꙗ глагол҄ѫ ти о҅тъпоуштаѭ̑тъ сꙙ грѣси ѥ҅и҆ мноꙁии҆
томоу богови нашемоу слава и҅ дръжава съ о҅тꙿцемь и҅ съ свꙙтꙑмъ доухомь҆ нꙑнꙗ и҅ присно и҅ вь҆ вѣкꙑ вѣкомъ
а҅мин
и҅ꙁлѣꙁъше фарисеи съвѣтъ сътворишꙙ на їс꙯а да ѥ҅го и҅ꙁгоубꙙт
сего хлѣба мариꙗ роди а҅ црь҆кꙑ приѧ҆
и҅ по вь҆сꙙ дь҆ни нами ꙗ҅домъ ѥ҅стъ и҅ не конь҆чаѥ҅тъ сꙙ
чꙿто бо нꙑнꙗчоу слꙑшахомъ
и҅ꙁлѣꙁъше фарисеи҆ сь҆вѣтъ створишꙙ на їсоуса да ѥ҅го и҅ꙁгоубꙙтъ
ꙗ҅ко вь҆ дь҆нь҆ сѫботънꙑи҆ чловѣка и҅цѣли и҅ праꙁнѫ и҅ соухѫ рѫкѫ вь҆ праꙁдь҆нъ дь҆нь҆ на дѣло прость҆рѣ
ѡ̑ле нечоувъство жидовъско не раꙁоумѣѭ̑штии҅хъ ꙗ҅ко ѥ҅стъ лѣпо ꙗ҅же въ породѣ рѫка деснаꙗ҅ а҅дамова прикоснѫ сꙙ дрѣвѣ и҅ прѣстѫпь҆ѥ҅нии҅мъ о̑усъхнѫ тои҆ пакꙑ глинънꙑи҅мъ брьниѥ҅мъ грь҆нь҆чаремъ сътворенѣ бꙑти и҅ли ꙗ҅ко лѣпо ѥ҅сть диꙗ҅воломъ и҅ беꙁбожь҆нꙑи҅хъ капиштъ крь҆ви пролиꙗ҅ниѥ и҅ о҅скврь҆навь҆ѥ҅на свѣтла на небо прострѣти сꙙ
и҅ праꙁдь҆нъствоу сѫботь҆ноуо̑умоу о҅тъмь҆штаѭ̑тꙿ а҅ чоудодѣа҅нию̑ съпаса не раꙁоумѣѭ̑тъ
почто о̑убо паче ѡ̑ фарисеи҆ не печаасте сꙙ о҅ себѣ
и҅ли почто не сь҆вѣштаваа҅сте сꙙ на манасиѭ̑ ѥ҅гда и҅саи҆ѭ̑ пилоѭ̑ прѣтирааше
ѥ҅гда кричава и҅ трь҆ꙁаниꙗ мѫжь҆ и҅ женъ въ градьнꙑи҅хъ сть҆гдахъ и҅ междахъ и҅ о҅тꙿцемъ и҅ матеремь҆ простовласомъ сѫштемъ и҅ ꙁѣло жалꙙштемъ о҅ младꙑи҅хъ чꙙдѣхъ и҅сѣчении҆
ѥ҅гда младеништъ крьвиѭ̑ виѳлеѥ҅мъ багъримъ бѣѣше и҅ младъ гроꙁнь҆въ мьстъ младъ съ родител҄ь топлами сль҆ꙁами мѣсимъ бѣа҅ше
ѥ҅гда личеса о҅тьць҆ плачемъ прѣмѣнила сꙙ бѣа҅хѫ и҅ матеремъ срь҆дь҆ца болѣꙁниѭ̑ сь҆виваа҅хѫ сꙙ
ѥ҅гда власи жень҆сти ногтꙑ ꙁꙙбоми бѣа҅хѫ печали рѫгъ творѣа҅хѫ
нъ о҅пакꙑ мꙑслꙙште о҅пакꙑ творите
и҅ ꙗ҅же бѣ лѣпо крꙑти пленицꙙ тѣми о̑убити о̑убои҅цъ
беꙁвинь҆на и҅ правь҆дива не о̑убии҆
ѡ̑ чине бесчинь҆нъ
ѡ̑ ꙁаконе беꙁаконнъ о҅тъ диꙗ҅вола поуштаѥ҅мъ бѣсꙑ пишемъ и҅ жидꙑ до нꙑнꙗшь҆нꙗго хран҄имъ
кꙑи҆ сицъ ꙁаконъ о̑убои҅цꙙ поуштати и҆ ѥ҅же о̑убиѥ҅нꙑи҅мъ жиꙁнь҆ даѥ҅тъ того погоубити
вараа҅ввѫ бо въ раꙁбои и҅мъше дръжашꙙ и҅ молꙗа҅хѫ пилата поустити и҆ а҅ исꙋса ѥ҅же диꙗ҅воломъ и҅ꙁбиѥ҅нꙑѧ о҅живи прѣдашꙙ на распꙙтиѥ҆
и҅ їꙁлѣꙁъше рече фарисеи҆ сь҆вѣтъ сътворишꙙ на їсоуса да и погоубꙙтъ
ѡ̑ веле о̑умъ беꙁоумь҆ꙗ и҅ сь҆вѣтъ несь҆вѣть҆ства пльнъ
и҅сточꙿникъ благꙑи҅хъ рѣками и҅мъ благодѣа҅ниꙗ дастъ
сии҅ же и҅ чрѣпь҆ѭ̑ште благодѣть҆ о̑убои҅ство вь҆ срьдꙿцихъ сь҆бираа҅хѫ
въ поустꙑн҄и до сꙑтости кръмими бѣа҅хѫ а҅ о҅ни въ гобинѣ вѣрꙑ гладомь҆ невѣрь҆ствиꙗ҅ мь҆рѣꙿхѫ
вода на вино прѣлагаѥ҅ма бѣа҅ше а҅ о҅ни вина не въкоусивъше ꙁавистиѭ̑ о̑упивъше сꙙ ꙁꙑбаа҅хѫ
видѣшꙙ крь҆вь точꙙштꙙѧ҆ ставь҆ѥ҅нꙑ крь҆вь҆нꙑѧ рѣкꙑ
тоже о҅ни рь҆вь҆ностиѭ̑ ꙁадъхнѫти сꙙ хотѣа҅хѫ
бѣсꙑ и҅мѣѭ̑штиї вь҆ н҄ихъ бѣсъ праштаѥ҅ми и҅ꙁмѫдрѣваахѫ
а҅ о҅ни ꙁавистиѭ̑ прѣдолѣеми паче бѣсънꙑи҅хъ прѣделѣваа҅хѫ
слѣпии о҅чию̑ не и҅мѫште о҅свѣштаа҅хѫ сꙙ а҅ о҅ни о҅чи и҅мѫште о҅слѣпь҆ꙗ҅хѫ сꙙ
тꙙжци вѣтри великѫ дꙑханиꙗ҅ силѫ на кротость҆ тишаа҅хѫ а҅ о҅ни ръвъностиѭ̑ ꙁависти ꙁꙑбь҆ѭ̑ште сꙙ распꙙтию̑ ꙁимꙑ поо̑учаа҅хѫ сꙙ
кꙑи҆ бо гвоꙁдии сице о҅стръ ꙗ҅коже ꙁавистꙿ и҅мѣѭ̑штоуо̑умоу ѭ̑ срьдь҆це прободетъ
кꙑи҅ ли недѫгъ о҅ ꙁракоу добротѫ прокоудитъ ꙗ҅коже ꙁависть҆ добрѣ цвь҆тѫштиї цвѣтъ любь҆ве о̑увꙙждаѥ҅тъ
ꙗ҅коже бо чръвь҆ срь҆дь҆це дѫбоу ꙗ҅дꙑ о̑увꙙждаѥ҅тъ сице и҅ ꙁависть҆ срь҆дце и҅мѣѭ̑штаа҅го ѭ҆ съ странꙑ ꙗ҅дѫшти о̑увꙙждаѥ҅тъ
и҅ ѥ҅лико а҅ште вь҆ꙁвѣштаѥ҅мъ вь҆ꙁлюбь҆ѥ҅нии҆ о҅ ꙁависти не ю̑ начꙙхомъ глаголати о ꙁависти
и҅ ѧ҅ꙁꙑци вѣтии и҅ словеса хꙑтрьцъ и҅ бесѣдꙑ о̑учител҄ь и҅ꙁвѣштати не могѫ ꙁълобꙑ ѥ҅ѧ҅
съврь҆шениѥ ѥ҅стъ ꙁаконоу любꙑ словесе
съврь҆шениѥ же о̑убии҅ствоу прѣль҆сть҆ ꙁависти
ѡ̑ ꙁависти корабь҆ю̑ гноꙗ пль҆нъ некръсть҆нааго и҅ставь҆ꙗ҅ѧ҆и
твои҆ старѣи҅шина ѥ҅стъ диꙗ҅волъ кръ҆мникъ ꙁмиꙗ а҅ каи҅нъ прѣждъникъ
и҅мѣнии҅це бо ти ꙁълое҆ диꙗ҅волъ дастъ
а҅ ꙁмиꙗ кръмивъши корабь҆ а҅дама въ потопъ сь҆мрь҆ти сь҆веде
а҅ каи҅нъ прѣждъникъ пон҄е тебе дѣл҄ьма ꙁависти прь҆воѥ҅ сиї о̑убои҅ство сътвори
а҅ште кто и҅штетъ лицемѣръства тоу о҅брꙙштетъ
а҅ште ль҆сти тоу сꙙ раждаѥ҅тъ
и҅мѣа҅ше сии корабл҄ь котъкꙑ желѣꙁнꙑ нъ и҅соусовами гвоꙁдвии҅ми и҅ꙁгорѣшꙙ
и҅мѣ сии корабь҆ ꙗ҅дро нъ диꙗ҅волъ въꙁь҆мъ крьстꙙ и҅скоушениѥ сътвори
и҅мѣ сии корабꙿ ѫ҅же нъ то въꙁьмъ и҅ю̑да о̑удави сѧ
въ тъ вь҆лѣꙁъше жидове о҅ камень҆ о҅браꙁивъше сꙙ о҅ вѣрѣ и҅стопошꙙ
и҅ ѥ҅ште въ глѫбинѣ сѫштеи҆ къ їѡ̑нѣ въ к҄итъ да бꙑшꙙ бѣжали
и҅ꙁлѣꙁъше рече фарисеи҆ съвѣтъ сътворишꙙ да ѥ҅го погоубꙙтъ
о҅тъкѫдоу и҅ꙁлѣꙁъше
не о҅тъ ꙁависти нъ о҅тъ ꙁакона
и҅ и҅ꙁлѣꙁъше рече фарисеи҆
о҅тъкѫдоу
о҅тъ ꙁаповѣди божиѧ҆ о҅свѣштаваѭ̑штꙙѧ о҅чи срь҆дь҆чь҆нѣи҆
и҅ꙁлѣꙁъше фарисеи҆ о҅тъкѫдоу
о҅тъ ꙁаповѣди о҅тъ ꙁакона о҅тъ жиꙁни
и҅же бо и҅нѣмъ сь҆мрьти поо̑учаѭ̑тъ сꙙ ти сами прь҆воѥ҅ жиꙁни о҅тъпадаѭ̑тъ свѣта
и҅ їꙁлѣꙁъше фарисеи сь҆вѣтъ сътворишꙙ
и҅ не рече писаниѥ҆ о҅тъ кого вьꙁꙙшꙙ нашъ о̑умъ подвиꙁаѧ на и҅сканиѥ҅
и҅ їꙁлѣꙁъше сьвѣтъ въꙁꙙшꙙ
о҅тъ кого
ꙗ҅вѣ ꙗ҅ко и҅прь҆вааго чловѣкоо̑убои҅цꙙ диꙗ҅вола
да ѥ҅го и҅ꙁгоубꙙтъ
чимъ
дѣѥ҅ши лі камении҅мъ и҅ли мечи и҅ли о҅гн҄емъ или водоѭ̑
ѡ̑ сь҆вѣте ꙁълꙑи ꙁавистиѭ̑ сѣѥ҅мъ и҅ ꙁавистиѭ̑ о҅бличаѥ҅мъ
не вѣдꙙтъ бо ꙗ҅ко богъ не погꙑбнетъ
ѡ̑ чоудь҆ноѥ и҅ дивь҆ноѥ дѣло
приде їс꙯ въꙁискатъ и҅ направитъ и҅ꙁгꙑбъшеѥ҆ а҅ си и҅ꙁгꙑбъшиимъ благодѣтелꙗ погоубити и҅штѫтъ
Коѥѧ дѣл҄ьма винꙑ повѣдите ми ѡ̑ жидове сь҆вѣтъ сътвористе на н҄его
нъ о҅ни о҅баче срамь҆ꙗ҅ѭ̑тъ сꙙ глаголати
почто бо рекошꙙ мрь҆твꙑѧ въставь҆ꙗ҅ѥ҅тъ и҅ недѫжь҆нꙑѧ цѣлитъ
почто и҅ глагол҄етъ и҅ чоудеса творитъ
почто же и҅ о̑учитъ
сихъ дѣл҄ьма вь҆сѣхъ винъ хоштемъ погоубити ѥ҅го
ѥ҅гда младꙑ дѣти вѣиѥ҆ въꙁь҆мꙿше и҅ вѣи҆ѥ҅мъ ѥ҅моу побѣдѫ гласꙙште ѡ̑санꙿн въ вꙑшь҆н҄ии҅хъ благословь҆ѥ҅нъ грꙙдꙑи҆ въ и҅мꙙ господь҆н҄е цр꙯ь и҅ꙁдраи҅л҄евъ тъгда о҅ни а҅кꙑ о҅стънꙑ бодоми ꙁѫбꙑ скръжьтаахѫ
хвалꙑ бо ꙁависть҆ и҅мѣѭ̑штии҅мъ о҅рѫжиѥ ꙁавидꙙштии҅мъ сѫтъ
и҅ пришъдъше къ їсоусоу глаголашꙙ ѥ҅моу
не слꙑшиши ли что сии҆ глагол҄ѫтъ
не вѣсте лі ꙗ҅ко пророчъско конь҆чавааше сꙙ писаниѥ҆
и҅ꙁ оустъ младень҆цъ и҅ съсѫштии҅хъ съврь҆шилъ ѥси хвалѫ
ѥ҅гда и҅е҅ꙁавель҆ виноградъ нау̏ѳеѡ̑вꙿ о҅тꙙти хотѣ многꙑ кн҄игꙑ писа и҅ сладъко послоушаасте
а҅ ѥ҅гда пилатъ на дь҆стѣ и҅стинѫ покаꙁа гнѣвасте сꙙ и҅ ставь҆ꙗ҅ѥ҅те писати
чꙿто глаголаахѫ
о̑уне бꙑ сице гнѣвати сꙙ на тѣхъ и҅же плꙙсцемъ събираниѥ҅ пишѫтъ
что вꙑ врѣдъ творꙙтъ писменаꙗ҆
коѥ҅го вꙑ и҅мѣниꙗ и҅ли притꙙжаниꙗ лихоуѥтъ и҅стинь҆ноѥ҆ писмꙙ
нъ а҅ште и҅ фарисеи҅ се глагол҄ѫште къ пилатоу ставьꙗ҅хѫ ѥ҅го писати и҅стинꙑ писмена о҅нъ к н҄имъ глаголаа҅ше
ѥ҅же писахъ писахъ
ѥ҅же написахъ написахъ
и҅ꙁлѣꙁъше фарисеи҆ сь҆вѣтъ сътворишꙙ на н҄ь да и҅ꙁгоубꙙтꙑ и҆
срь҆дь҆цевѣдьць бо сꙑ вѣстъ ѥ҅же въ чловѣцѣ ꙗ҅коже їѡ̑а҅ннъ е҅уа҅гг҄елистъ глагол҄етъ
не бѣ ѥ҅моу трѣбѣ да кто послоушъствоуѥ҅тъ о҅ чловѣцѣ
и҅ раꙁоумѣвъ їс꙯ о҅тиде о҅тътѫдоу не сь҆мрь҆ти сꙙ о̑убоꙗ҅въ нъ врѣмене распꙙтию жидꙑ
лѣпо бѣ ѥ҅моу прѣжде поставити дрѣво таи҅ноѥ҆ крь҆ста ти тъгда топломъ доухомъ и҅же въ а҅дѣ лежꙙтъ к тѣмъ притешти
раꙁоумѣвъ же їс꙯ о҅тиде о҅тътѫдѣ
о҅тиде и҅де и нѣстъ видѣти
бѣжа и҅жде ꙁавистъ не раждаѥ҅тъ сꙙ
о҅тиде кде любꙑ живетъ и҅ сн꙯ъ и҅ о҅тьць и҅ свꙙтꙑи доухъ
томоу слава вь҆ вѣкꙑ вѣкомъ а҅минъ
Мала ноужда дьнесь҆ къ вашеи любьви сьвѣштати
виждѫ бо многꙑ вѣрь҆нꙑи҅хъ и҅дѫштꙙ къ гръдꙑи҅мъ таи҅намъ причꙙштению̑
дь҆несь҆ бо вь҆ꙁлюбь҆ѥ҅нии҆ г꙯ь нашъ їс꙯ прѣданъ бꙑстъ
того дѣл҄ьма стен҄и того плачи пон҄е и҅ самъ господь҆ нашъ того плака
видѣвъ бо ѥ҅го съмѫти сꙙ рече и҅ вѣшта
ѥ҅динъ о҅тъ васꙿ прѣдастъ мꙙ
чсо дѣлма и҅ печаль҆нь҆
и҅ любь҆ве своѭ покаꙁа насъ о̑учꙙ ꙗ҅ко не страждѫштаꙿго ꙁълѣ нъ творꙙштааго ꙁъло того плакати вь҆сѫдоу подобь҆но
се бо и҅ного горе
паче же о҅но не ꙁь҆ло ѥ҅же ꙁь҆ло страдати нъ ꙁъло ѥ҅же сътворити ꙁъло
блажени бо рече и҅ꙁбь҆рании҅ правь҆дꙑ дѣл҄ьма ꙗ҅ко тѣхъ ѥ҅стъ цѣсарь҆ствиѥ небесноѥ
видиши ли ꙗ҅ко ѥ҅же ꙁъло страдати и҅матъ мъꙁдѫ и҅ даръ цѣсарь҆ствиꙗ небесьнааго
слꙑши ꙗ҅ко ѥ҅же ꙁъло сътворити мѫкѫ приноситъ и҅ страсть҆
рекъ бо паулъ о҅ жидовѣхъ ꙗ҅ко господа о̑уморишꙙ и҅ пророкꙑ о҅тъгнашꙙ приложи
и҅хъ конь҆ць҆ бѫдетъ по дѣлесемъ и҅хъ
о҅ни бо сѫтъ ꙁъло страждѫштии враждоуѭ̑штии намъ
҅Аште сице о̑устрои҅мъ доушѫ своѭ̑ можемъ и҅ молити ꙁа н҄ꙙ
сего дѣла чꙙсто мꙑѥ҅мъ словесꙑ да бꙑхомъ о҅бꙙштрениѥ҆ гнѣва потѣштили и҅ о̑уставили да чистъ бѫдетꙿ гнѣва къ молитвѣ приходꙙи҆
не бо х꙯с о҅ враꙁѣхъ се о̑учи тъчиѭ̑ нъ и҅ о҅ насъ о҅ставь҆ꙗ҅ѭ̑штии҅хъ о҅нѣмъ грѣхꙑ
о҅ставиши грѣхъ врагоу
рече
о҅ставиши врагоу грѣхꙑ и҅ простъ бѫдеши ѥ҅же къ владꙑцѣ съгрѣши
Слꙑши о̑убо и҅лиѭ̑ глагол҄ѫшта сꙑномъ свои҅мъ
а҅ште ли къ богоу съгрѣшитъ кто молитъ сꙙ ꙁа н҄ь
да о҅нъ строупъ ни молитва о̑удобь҆ о̑умꙙчитꙿ
молитва не о҅мꙙчитъ проштениѥ҅ же грѣхомъ врага о҅тъмꙙчитъ
тѣмь҆ о҅но ть҆мѫ талантъ нарече богъ ꙗ҅же къ владꙑцѣ съгрѣшениꙗ҆ а҅ си р꙯ динарии҆
прости р꙯ динарии҆ да простъ бѫдеши ть҆мѣ талантъ
видимъ како прѣданъ бꙑстъ нашъ владꙑка
чꙿто ми хоштете дати и҅ а҅ꙁъ вамъ прѣдамꙑ и҆
мь҆н҄ѫ ꙗ҅вѣ бꙑти глагол҄емоуо̑умоу а҅ ничесоже паче ꙁаштиштати
а҅ште ли кто о҅пасно пꙑта.ѥ коѥ҅гождо и҅ꙁвѣштанꙑихъ многꙑ и҅матъ видꙑ великѫ глѫбинѫ раꙁоума
напрь҆воѥ врѣмꙙ
не бо просто ѥ наꙁнамена е҅уа҅гг҄елистъ
не бо рече шъдъ просто
нъ приложи
тъгда шъдъ
къгда
повѣждь҆ ми
и҅ чсо дѣлма ꙁнаменоуѥ҅тъ врѣмꙙ
чемоу хоштеши навꙑкнѫти
тъгда
доухомь глагол҄етъ
да ѥ҅же дꙋхомь глагол҄етъ ничсоже просто ни беꙁ оума глагол҄етъ
прѣжде того врѣмене прѣжде того часа приде блѫдница сть҆клѣницѫ мура дръжꙙшти и҅ вь҆ꙁлиꙗ масло то дрѣвѣноѥ на главѫ господь҆н҄ѫ
покаꙁа великѫ вѣрѫ покаꙁа великѫ цѣль҆бѫ велико послоушаниѥ и҅ въꙁдръжаниѥ
приложи сꙙ о҅тъ жиꙁни врѣмень҆нꙑѧ҆ бꙑстъ добрѣи҅ши и҅ мѫдрѣи҅ши
и҅ ѥ҅гда блѫдьница покаꙗ҅ сꙙ ѥ҅гда владꙑкѫ поꙁна тъгда о̑ученикъ о̑учителꙗ прѣда
сего дѣлꙿма рече тъгда да не о҅клевештеши о̑учителꙗ немошть҆ ѥ҅гда видиши о̑ученика прѣдаѭ̑ште
что о̑убо ѥ҅же блѫдницꙙ привлѣче о̑ученика ли не може привлѣшти
можаа҅ше привлѣшти и҅ о̑ученика нь҆ не хотѣа҅ше ноуждеѭ̑ сътворити добра ни бѣдоѭ̑ привлѣшти къ себѣ
тъгда шъдъ
не бо приꙁъванъ рече старѣи҅шинами жь҆рь҆чь҆сками не приноужденъ нъ беꙁ бѣдꙑ самъ о҅ себѣ дома роди ꙁълѫ ль҆сть и҅ о̑умъ
тъгда шьдъ ѥ҅динъ о҅тъ о҅бою̑ на десꙙте
бѣа҅хѫ бо и҅ їни о̑ученици и҅соусоу седꙿмь҆ десꙙтъ чисменемь҆ нь ти вътории҆ бѣа҅хѫ
ти не толикѫ и҅мѣа҅хѫ чь҆сть҆ ни толико пространь҆ство не причꙙстишꙙ сꙙ таи҅нꙑхꙿ толицѣхъ
и҅ о҅тъ сихъ и҅скочи и҅ю̑да
Нъ да навꙑкнеши ꙗко не простꙑи ѥ҅го о̑ученикъ прѣда нъ о҅тъ и҅ꙁбранааго рꙙдоу ѥ҅динъ сего дѣл҄ьма рече
ѥ҅динъ о҅тъ двою̑ на десꙙте
и҅ не стꙑдитъ сꙙ матѳеи се пишꙙ
чсо дѣлма не стꙑдитъ сꙙ
каꙁааше бо и҆ и҅ о̑учааше и҅ вь҆сачь҆скꙑ печаа҅ше сꙙ и҅мъ
не о҅тъчаи о̑убо себе къ блѫдници вь҆ꙁь҆рѣвъ ни пакꙑ пъваи собоѭ̑ на и҅ю̑дѫ вь҆ꙁь҆рѣвъ
пь҆ваниѥ бо стоѧ҅штоуо̑умоу творитъ пасти сꙙ а҅ отъчаа҅ниѥ лежꙙштоуо̑умоу не дастъ въстати
мьнꙙи҆ стоꙗти блюди сꙙ да не падетъ
и҅маши о҅бою̑ прить҆чоу како о̑ученикъ мь҆нꙙ стоꙗ҅ти паде како блѫдница лежꙙшти въста
пль҆ꙁъкъ нашъ о̑умъ вратка наша мꙑслъ҆
тъгда шъдъ ѥ҅динъ о҅тъ двою̑ на десꙙте и҅ю̑да и҅скарио҅тинъ
видиши ли о҅тъ колика мѣста и҅спаде
видиши ли колико о̑учениѥ҆ прѣо҅бидѣ
видиши ли колико ꙁъло лѣность҆ и҅ о҅хлꙙданиѥ҆
и҅ю̑да глагол҄емꙑи и҅скарио҅тинъ
чꙿто ми наричеши градъ ѥ҅моу
и҅о̑уда слꙑшꙙи҅ сꙙ и҅скарио҅тинъ
чꙿсо о̑убо дѣлма намъ градъ ѥ҅моу наричетъ
да не бѫдетъ тождеи҅мениѥ҅мь҆ н҄ииа҅ꙗ҅же блаꙁна о҅тълѫчи сего о҅тъ и҅ного и҅ о҅ного о҅тъ добрости намѣни и҅ю̑да рьвнивъи҆
сего же не намѣни о҅тъ ꙁълоби
нъ да тꙙ накажетъ чьсть҆ и҅мѣти о҅клеветаниꙗ ѧ҅ꙁꙑкъ и҅ прѣдавъшааго самого соумь҆нитъ сꙙ
шъдъ о҅тъ двою̑ на десꙙте и҅ю̑да и҅скарио҅тинъ къ старѣишинамъ жь҆рь҆чь҆скамъ рече и҅мъ
чꙿто ми хоштете дати и҅ а҅ꙁъ вамъ прѣдамъ ѥ҅го
҆Ѡ гноусь҆нааго того гласа како и҅скочи и҅ꙁ оустъ
како подвигнѫ ѧ҅ꙁꙑкъ
како не о҅цѣпѣнѣ тѣло ѥ҅мꙋ вьсе
како не погоуби о̑ума си
чꙿто хоштете ми дати и҅ а҅ꙁъ вꙑ прѣдамъ ѥ҅го
҆Ѡ томꙋ ли тꙙ накаꙁа о̑учител҄ь повѣждъ ми
не того ли дѣл҄ьма глаголааше не притꙙжите ꙁлата ни сь҆ребра ни мѣди въ поꙗ҅сѣхъ вашихъ съ горꙑ прѣжде прꙙт.ѧ тебѣ сь҆ребролюбь҆ствиꙗ съкаꙁаниѥ҆
не томоу ли о̑учааше въи҅нѫ и҅ по.томь҆ глаголаа҅ше
а҅ште тꙙ кꙿто ꙁао̑ушитъ о҅ деснѫѭ̑ ланитѫ о҅брати ѥ҅моу и҅ дроугѫѭ̑
чꙿто хоштете ми дати ҆Ѡле беꙁоумиѥ҆ и҅ аꙁъ вамъ прѣдамъ ѥго
чꙿто мало и҅ велико пои҅мовати и҅мѣѧ прѣдаѥ҅ши о̑учителꙗ
ꙁане ли недѫгꙑ сътвори ти рѣшити
ꙁан҄е ли прокаженꙑѧ чистити
ꙁане ли мрь҆твꙑѧ въставити
ꙁан҄е ли надъ властиѭ̑ постави тꙙ сь҆мрьти
въꙁ благодѣа҅ниꙗ ли си си въꙁдаѥ҅ши въꙁдаꙗ҅ниꙗ҆
что хоштете ми дати и҅ а҅ꙁъ вамъ прѣдамъ ѥ҅го
҆Ѡ беꙁоумьѥ
вьсе бо то породи ꙁъло
на то сии помꙑсливъ прѣда о̑учителꙗ
сице бо ѥ҅стъ ꙁълꙑи҆ корень҆ ть҆
и҅ того самого и҅ꙁведетъ и҅ о҅боуѥ҅на сътворитъ
ꙁь҆ри бо колико тъгда и҅ꙁведе отъ и҅ю̑динꙑ доушꙙ бесѣдованиѥ о҅бꙑчаи҆ о҅бь҆штиѥ҆ ѥ҅же на трепеꙁѣ чоудеса о̑учениѥ о̑увѣштаниѥ накаꙁаниѥ҆
вь҆са си въ ꙁабꙑть҆ вь҆ложи сь҆ребролюбь҆ствиѥ҆ тъгда
что хоштете ми дати и҅ а҅ꙁъ вамъ прѣдамꙑ и҆
велико беꙁоумиѥ҆ словесе
въ то врѣмꙙ вь҆ н҄еже сꙙ прѣда ѥ҅гда придошꙙ на н҄ь съ дрѣвесꙑ и҅ съ свѣштами рече и҅мъ
кого и҅штете
и҅ не вѣдѣшꙙ кого хотѣахѫ ѧ҅ти
то бо е҅уа҅гг҄елистъ ꙁаштицаѧ рече
свѣштꙙ и҅мѣа҅хѫ и҅ свѣтъло бѣа҅ше и҅ не видѣа҅хѫ ѥ҅го
тоже ни ꙗ҅вѣ ѥ҅го о҅бличаа҅ше прѣдъ вь҆сѣми да не бестоудь҆нѣи҅ша ѥ҅го сътворитъ ни прѣмль҆чааше да не мнꙙ сꙙ гонеꙁнѫти невѣстиѭ̑ бе страха начь҆нетъ прѣдаꙗ҅ти
чꙙсто глаголаа҅ше ѥ҅динъ о҅тъ васъ прѣдастъ мꙙ нь҆ не ꙗ҅вѣ ѥ҅го покаꙁа
нъ вь҆сего сего о҅нъ небрѣже и҅ богъ на ноуждѫ не привлѣче
ѥ҅лма бо нꙑ власть҆ да и҅ ꙁь҆лꙑи҅хъ и҅ добрꙑи҅хъ дѣлесъ да вол҄еѭ̑ хоштетъ да бѫдемъ добри тѣмь҆ а҅ште не хоштемъ не ноудитъ
ѥ҅лма бо и҅ о҅нꙿ своѥ҅моу о̑умоу господинъ бѣ и҅ вол҄еѭ̑ не рачи послоушати нъ на сь҆ребролюбь҆ствие о̑уклони сꙙ сего дѣл҄ьма о҅сль҆пе о̑умомъ и҅ съпаса своѥ҅го прѣда и҅ рече
что хоштете ми дати и҅ а҅ꙁъ вамъ прѣдамꙑ и҆
о҅бличаѧ о̑убо беꙁоумиѥ ѥ҅моу е҅уа҅гг҄елистъ рече
что хоштете ми дати и҅ а҅ꙁъ вамъ прѣдамꙑ и҆
Се вамъ сьвѣштахъ да не о҅клевештѫ нѣции христоса глагол҄ѫште
почꙿто не прѣложи и҅ю̑дꙑ на добро
почто не сътвори ѥ҅го мѫдра и҅ кротъка
никтоже ноудь҆ма бꙑваа҅тъ добръ
Съмотри колико сътвори да бꙑ ѥ҅го о҅братилъ да бꙑ ѥ҅го гоноꙁилъ о҅тъ того
ничтоже не.доста ѥ҅моу ни мало ни велико
о҅нъ же хотꙙ прѣбꙑвааше въ пагоубѣ
и҅ да навꙑкнеши ꙗ҅ко моштьнъ сꙑ прѣложити сꙙ не рачи нъ своѥ҅ѭ̑ ѥ҅моу лѣностиѭ̑ вь҆се бꙑстъ
Елма бо прѣдаѧ и҆ поврь҆же три десꙙти динарии҆ и҅ чꙿто рече
съгрѣшихъ прѣдавъ крьвь҆ неповиннѫ
что бꙑстъ
ѥ҅лма бо ꙁъло вь҆мѣсти сꙙ и҅ прѣдаа҅ниѥ при конь҆ци бѣа҅ше и҅ грѣхъ съвръши сꙙ тъгда раꙁоумѣ грѣхъ
что о̑убо о҅тъ сего раꙁоумѣѭ̑
ꙗ҅ко ѥ҅гда лѣнимъ сꙙ ничъсоже намъ каꙁаниѥ о̑успѣѥтъ нъ ѥ҅гда тъштимъ сꙙ и҅ сами о҅ себѣ подвижемъ сꙙ на добро
что хоштете ми дати и҅ а҅ꙁъ вамъ прѣдамꙑ и
и҅ поставишꙙ ѥ҅моу три десꙙти сьребрь҆никъ
чꙿто вьꙁемлеши л꙯ сь҆ребрь҆никъ ѡ̑ и҅ю̑до
что бо ѥ҅стъ бестоудьнѣѥ҆ мѣнꙑ сеѧ
Тогда придошꙙ о̑ученици
тъгда
къгда
кде хоштеши о̑уготоваѥ҅мъ ти пасхѫ ꙗ҅сти
видѣ о҅ученикꙑ
видѣ о̑ученика
о҅нъ прѣдаѥ҅тъ владꙑкѫ а҅ сии о҅ слоужьбѣ пекѫтъ сꙙ
онъ вѣтъ творитъ а҅ сии на слоужь҆бѫ готовꙙтъ сꙙ
о҅тъкѫдоу о̑убо прѣмѣн҄ени
о҅тъ вол҄ꙙ
та вь҆са вина вьсь҆жде и҅ добрꙑи҅мъ и҅ ꙁълꙑи҅мъ
кде хоштеши съготоваѥ҅мъ ти ꙗ҅сти пасхѫ
ѥ҅лма о̑убо домоу не и҅мѣа҅ше владꙑка сего дѣлꙿма о̑убо глагол҄ѫтъ
кде хоштеши о̑уготоваѥ҅мъ ти ꙗ҅сти пасхѫ
не и҅мамъ хлѣвинꙑ о̑урочь҆нꙑ
не и҅мамъ кѫштꙙ ни домоу
да навꙑкнѫтъ и҅же свѣтълꙑѧ домꙑ дѣлаѭ̑тъ и҅ пространꙑѧ притворꙑ и҅ длъгꙑѧ дворꙑ ꙗ҅ко не и҅мѣ х꙯с кде главꙑ подъклонити
тѣмъ въпрашаѭ̑тъ сии҆
кде хоштеши о̑уготоваѥ҅мъ ти ꙗ҅сти пасхѫ
кѫѭ̑ пасхѫ
нъ самъ пасха бꙑстъ
кде хоштеши да о̑уготоваѥ҅мъ ти ꙗ҅сти пасхѫ
о҅на жидовъска бѣ пасха
о҅на вь е҅гуптѣ начꙙтъкъ вьꙁꙙ
чсо дѣлма о̑убо тѫ ꙗ҅стъ пасхѫ х꙯с
пон҄еже вь҆се ꙁаконь҆ноѥ съвръші
ѥ҅гда бо кръштаа҅ше сꙙ глаголаа҅ше
сице бо лѣпо ѥ҅стъ намъ и҅справити вьсѫ правь҆дѫ
придохъ рече о҅тъ беꙁаконь҆нꙑѧ клꙙтвꙑ и҅скоупитъ чловѣка
сего дѣлма и҅ пасхѫ сътвори
ꙁакона бо повелѣниѥ бѣ пасха
и҅ чсо дѣлма ꙁаконъ повелѣ пасхѫ ꙗ҅сти
нераꙁоумичь҆ни бѣа҅хѫ о҅ благодѣтели жидове и҅ тоу а҆биѥ ꙁабꙑваа҅хѫ благодѣа҅ниꙗ ꙁастѫпꙿника б꙯а
сътвори намъ богꙑ и҅же прѣдъ нами пои҅дѫтъ
что глагол҄еши
и҅ сего дѣлма пасхѫ жръти повелѣ
и҅ бѣа҅ше праꙁдь҆никъ памꙙть сь҆пасению̑ присно
паче же не се тъчь҆ѭ̑ и҅мѣа҅хѫ ѥ҅же ветъхꙑѧ и҅мъ въспоминаа҅ше благодѣа҅ниꙗ нъ и҆ и҅но бол҄ьшеѥ ѥ҅же грꙙдѫшта и҅мъ прѣжде каꙁаа҅ше
о҅во бо бѣ стѣнь҆ о҅во и҅стина
Елма же ꙗ҅ви сꙙ правьдьноѥ сль҆нь҆це стѣн҄ь прѣстаа҅ше о̑уже
сльньцоу въсходꙙштоу съкрꙑѥ҅тъ сꙙ стѣн҄ь
ꙗ҅коже бо шаръчиѧ на ѥ҅днои дь҆стѣ и҅ о҅браꙁꙑ чрътаѭ̑тъ и и҅стинѫ пишѫтъ шаромъ сице и҅ х꙯с сътвори
кде хоштеши да съготовимъ ти ꙗ҅сти пасхѫ
бѣ жидовъска пасха нъ сльнь҆цоу пришъдъшоу свѣта да не сиꙗ҅ѥ҅тъ
и҅стинѣ пришъдъши праꙁдь҆нъ ѥ҅стъ стѣн҄ь
како повѣждъ ми пасхѫ твориши ѡ̑ жидовине
црькꙑ раскопана трѣбишта раꙁметана свꙙтаꙗ свꙙтꙑи҅хъ ꙁапърана
вь҆сѣкоѧ трѣбꙑ жрьтва прѣтръже сꙙ
чсо дѣлма о҅ сихъ дръꙁаѥ҅ши беꙁаконь҆нꙑи҅хъ дѣлесехъ
и҅де вь҆ вавулонъ и҅нъгда и҅ тоу глаголаа҅хѫ плѣнивъшии҅ тꙙ
съпои҅те намъ пѣснь господьнѫ
и҅ не можаꙿше
и҅ се кажꙙ даудъ глаголааше
на рѣцѣ вавулонь҆стѣ тоу сѣдохомъ и҅ плакахомъ сꙙ помꙙнѫвъше сиѡ̑нъ
си бо дръжаꙿше ветъхоѥ и҅ сими пѣсни поꙗ҅хѫ
и҅ сии҆ шъдъше вь҆ плѣн҄ениѥ҆ въꙁꙙшꙙ да и҅мѣѭ̑тъ памꙙть҆ житиꙗ҆ своѥ҅ѧ ꙁемьѧ нъ не да поѭ̑тъ
тоу бо рече въпросишꙙ нꙑ плѣн҄ьшеи҆ словесъ
рѣхомъ
како въспоѥ҅мъ пѣснь҆ господьн҄ѫ на ꙁеми стоуждии҆
Что глагол҄еши
пѣсни ли господь҆нꙙ не поѥ҅ши на ꙁеми штоуждеи҆ а҅ ли пасхѫ господь҆нѫ твориши на ꙁеми штоуждеи҆
видѣ ли ѫ҅родь҆ство
видѣ ли беꙁакониѥ
видиши ли како нечь҆сть о҅прѣснь҆чь҆скаꙗ како беꙁаконенъ праꙁдьникъ како пасха нѣстъ жидовъска
Бѣ пасха жидовъска и҅нъгда нъ раꙁори сꙙ нꙑнꙗ
и҅ приде пасха доуховънаꙗ ѭ̑же прѣда тъгда
ꙗ҅дѫштемъ бо и҅мъ рече и҅ пиѭ̑штемъ въꙁьмъ хлѣбъ прѣломи и҅ рече
се ѥ҅стъ пльть҆ моꙗ ꙁа вꙑ прѣламаѥ҅ма
вѣдꙙтъ сꙙ навꙑкъшиї глагол҄емоѥ
и҅ пакꙑ чашѫ глагол҄ꙙ
се ѥ҅стъ крьвь҆ моꙗ ꙗ҅же ꙁа многꙑ проливаѥ҅ма на о҅ставь҆ѥ҅ниѥ грѣхъ
и҅ приде и҅ю̑да се глагол҄ѫштоу хс꙯оу
си ѥ҅стъ крь҆вь҆ ѡ̑ и҅ю̑до ѭ̑же прода на трехъ десꙙтехъ динарии҆
си ѥ҅стъ кръвь҆ ѥ҅ѧ҅же дѣл҄ьма тократь҆ стꙑдъкꙑѧ сь҆вѣтꙑ о҅нꙑ творааше сь ѫ҅родь҆нꙑи҅ми фарисеи҆
ѡ̑ веле х꙯сово чловѣколюбиѥ
ѡ̑ веле и҅ю̑дино беꙁакониѥ҆
ѡ̑ веле вь҆ꙁбѣшениѥ҆
о҅въ бо прода ѧ на трехъ десꙙтехъ динарии҆ а҅ х꙯с и҅ по семъ не о҅тъвръже сꙙ сиѭ̑ крьвь проданѫѭ̑ въ о҅тъпоуштениѥ грѣхомъ дати тъчь҆ѭ̑ а҅ бꙑ хотѣлъ
приде бо и҅ю̑да причꙙстити сꙙ свꙙтѣи трепеꙁѣ
Нъ врѣмꙙ о̑убо пристѫпити къ гръдѣи сеи трепеꙁѣ
не бѫди никтоже и҅ю̑доѭ тоу
не бѫди никтоже ꙁълъ
се ми ѥ҅стъ пльть҆ рече
се слово прѣди лежꙙштаꙗ о̑устраꙗѥ҆
и҅ не страшꙙ глагол҄ѫ нъ паче о̑утврьждаѧ
брашно ѥстъ доуховьноѥ жрьтва
ꙗ҅ко брашь҆но пль҆тьноѥ ѥ҅гда въ ѫ҅тробѫ слоуꙁь҆ и҅мѣѭ̑штоу ꙁь҆ль въпадетъ паче продлъжитъ недѫгъ не свои҅мъ ѥ҅стьствомь҆ нь҆ недѫгꙑ ѫ҅тробꙑ сице и҅ о҅ таи҅нꙑи҅хъ доуховънꙑи҅хъ ѥ҅стъ
и҅ си бо ѥ҅гда въ о̑умъ въпадѫтъ ꙁълоби пль҆нъ паче того прокоудꙙтъ и҅ погоубꙙтъ не свои҅мъ ѥ҅стьствомъ нъ недѫгомъ прии҅мъшꙙѧ доушꙙ
не моꙁи о̑убо никтоже ꙁъла о̑ума и҅мѣти вь себѣ нъ о҅чистимъ срь҆дьце
къ чистѣи҅ бо приходимъ жрь҆твѣ
ст꙯ѫ сътворимъ доушѫ
мошть҆но бо ѥ҅днѣмъ҆ дь҆немъ семоу бꙑти
како и҅ кꙑмъ о҅браꙁомъ
а҅ште и҅маши что до врага своѥ҅го и҅стръгни гнѣвъ и҅цѣли ꙗ҅ꙁвѫ о҅трѣши враждѫ да вьꙁь҆меши цѣль҆бѫ о҅тъ трепеꙁꙑ
къ жрь҆твѣ приходиши грь҆дѣ и҅ ст꙯ѣ
о̑убои҅ сꙙ съкаꙁаниꙗ того приноса
ꙁаколень прѣди лежи х꙯съ
того дѣлма ꙁакланъ бꙑстъ и҅ почто
а҅ ли тꙑ съ клеврѣтомъ свои҅мъ моудиши враждѫ дръжⱕ҆
како можеши и҅ти къ мирь҆нѣи трепеꙁѣ и҅ господь҆н҄и
о̑умрѣти ꙁа тꙙ не о҅тъвръже сꙙ а҅ тꙑ ни гнѣва о҅ставити клеврѣтоу своѥ҅моу хоштеши
пакость бо ми рече сь҆твори великѫ и҅ ꙁѣло мꙙ прѣи҅ꙁноури
да что тоу
нъ о҅баче и҅ тѫ самѫ крь҆вь ѭ̑же пролиꙗшꙙ на сь҆пасениѥ҆ пролиꙗвъшиимъ дастъ
а҅ште не о҅ставиши вражъдꙑ врагоу не томоу бо пакость҆ сътвори нъ паче себѣ
Слꙑши бо что рече
чꙿто глагол҄еши
о҅ставь҆ѭ̑ ли
нъ не раꙁоумно ти и҅справь҆е҅ниѥ бꙑстъ
сътвори о̑убо о҅но прь҆воѥ ѥ҅го дѣлма жрьтва принесена бꙑстъ да и҅ тъгда насꙑтиши сꙙ добрѣ
сего дѣл҄ьма бо сь҆ниде сꙑнъ бж꙯ии да състрои҅тъ наше ѥ҅сть҆ство съ богомь҆
сего дѣлма тꙙ и҅ сꙑна нарицаѥтъ божиꙗ сь҆мираѭ̑шта
хотѣхъ продль҆жити слово нъ гонѣѭ̑тъ и҅ съвѣштанаꙗ вь҆немь҆ѭ̑штии҅мъ а҅ште помь҆нꙙтъ
се бо съплѣтаѥ о̑умꙑ нашꙙ и҅ творитъ тѣлеси ѥ҅дꙿномоу бꙑти вьсѣмъ ѥ҅лꙿма и҅ ѥ҅днои пль҆ти причꙙштаѥ҅мъ сꙙ
сице можемъ пространо насꙑтити сꙙ прѣди лежꙙштꙙѧ трепеꙁꙑ
се вѣдѫште вь҆сь҆ гнѣвъ положимъ о҅чиштаѭ̑ште своѧ сь҆вѣсти и҅ съ кротостиѭ̑ и҅ тихотоѭ̑ вь҆сеѭ̑ пристѫпаи҅мъ къ трепеꙁѣ христосовѣ с н҄имже о҅тцоу слава коупно съ ст꙯ꙑи҅мъ доухомь҆ нꙑнꙗ и҅ присно и҅ вь вѣкꙑ вѣкомъ
а҅минꙿ
їѡ̑а҅нна ꙁлатоо̑устааго слово вь҆ великꙑ четврътъкꙿ
Въ и҅стинѫ тѫжѫ о̑ужастиѭ̑ сꙑ о҅дръжимꙿ
како насꙑштѫ жꙙждѫ вашего любослꙑшаниꙗ
кѫѭ̑ прѣди поставь҆ѭ̑ словеси трепеꙁѫ
чꙿто бѫдѫ люди селикꙑ гостꙙ и҅мже ѥ҅динъ х꙯с гонѣѥ҅тъ насꙑтити
при двьрехъ бо о̑уже вь҆сего мира радость
приближаа҅тъ сꙙ о҅тишиѥ господь҆нꙗ въскрь҆сениꙗ
пакꙑ мꙙтетъ сꙙ жидовь҆скꙑи несь҆мꙑсль҆нъи родъ
пакꙑ на пастоуха лаѭ̑тъ пꙿси
пакꙑ на владꙑкѫ вѣште творꙙтъ рабі
пакꙑ сь҆вѣтъ творꙙтъ ть҆мнии҆ дѣлател҄е
пакꙑ и҅ю̑да поо̑учаѥ҅тъ сꙙ баꙁаконꙿноуо̑умꙋ прѣданию̑
пакꙑ готовꙙтъ жидове сь҆ребро да въ а҅дъ поустꙙтъ ѥ҅же въ мрь҆твꙑи҅хъ простъ и҅ навꙑкнѫтъ ꙗ҅ко плѣвома ѥ҅сть҆ сьмрьть҆ да сꙙ и҅стрꙙсѫтъ гроби а҅ мрьтвии҆ въперени бѫдѫтъ на вь҆станиѥ҆
пакꙑ о̑ученикъ продаѥ҅тъ и҅ ꙁаконоу вꙑкнѫвъшии҆ коупоуѭ̑тъ и҅ раꙁбои҅никъ на крь҆стѣ богословитъ
нъ прѣдаѭ̑штааго слово помꙙнѣмъ
чꙿто хотꙙтъ дати беꙁꙋмь҆лю їю̑до
о̑удавь҆ѥ҅нию̑ ѫ҅же прочѫѭ̑ тъмѫ нео̑угасимъи о҅гн҄ь цѣсарь҆ствиꙗ бж꙯иꙗ лихованиѥ҆ о҅тълѫчениѥ ст꙯ꙑи҅хъ беꙁъ вь҆станиꙗ падениѥ҆
то бꙑстъ мѣнениꙗ твоѥ҆го о҅тъ жидовъ притꙙжаниѥ
почꙿто сице на малѣ продаѥ҅ши небесе и҅ ꙁемнааго творь҆ца ѥ҅же на длани носитъ вь҆се
въскѫѭ пагꙋба си сего мура
почто се муро не бꙑстъ продано на трехъ сьтѣхъ динарихъ и҅ дано о̑убогꙑмъ
да муромъ ѥ҅же ѥ҅стъ раꙁличь҆ вонꙗми о̑устроѥ҅но и҅ хꙑтростиѭ̑ съкоупьѥ҅но трь҆мь҆ сътомъ сь҆цѣни динаремъ а҅ и҅стинꙿноѥ муро ѥ҅же о҅бонꙗ҅въше мрьтвии҆ въскръсаѭ̑тъ на трехъ десꙙтехъ сьребрьницѣхъ продаѥ҅ши
не вѣси что продаѥ҅ши їю̑до
о҅тъмило тꙙ ѥ҅стъ сь҆ребролюбь҆ства пиꙗ҅нь҆ство
къгда ѥ҅си видѣлъ господина робомъ продаѥ҅ма
къгда ли ѥ҅си навꙑкнѫлъ продаꙗти свѣтъ да тъмѫ коупиши
почто ли любь҆ве похоули поꙁнаниѥ҆
почто ли лобь҆ꙁании҅мъ прѣдаа҅ниѥ твориши
ꙗ҅ко и҅ бритва и҅ꙁоштрена сътворивъ ль҆сть҆
лобꙑꙁааше владꙑкѫ си
пристѫпи лобь҆жи
трьпитъ ти владꙑка трь҆пѣливꙑи҆ не ꙁълааго смрада твоѥ҅го лобꙑꙁаниꙗ о̑увраштаѧ сꙙ нъ ѥ҅же ти бѣ далъ даръ и҅с твои҅хъ и҅ꙁемьѧ о̑устъ
҆Ѡ коль҆ми сь҆ребролюбь҆ство ꙁь҆ло
сего же нечь҆стиваꙿго о҅ставивъше на благочь҆стива раꙁбои҅ника приведѣмъ слово
ѡ̑ свѣте неи҅сповѣдимꙑи҆
тѣмъ бо раꙁбои҅никъ въскочи съ крь҆ста въ раи҆
и҅ поꙁнавъ тоу а҅биѥ вь҆ꙁьпи
помꙙни мꙙ господи ѥгда придеши вь цѣсарь҆ствиѥ҅ си
по и҅стинѣ бꙑстъ раꙁбои҅никъ ѥ҅днонадесꙙтааго часа дѣлател҄ь
не сътѫжи си вѣроѭ̑
не вь҆ꙁьрѣ на хоулꙑ ни ꙗ҅ꙁвꙑ
жидовь҆ска о̑укорениꙗ҆ небрѣже
и҅ вь҆сего мира владꙑкѫ поꙁнавъ достои҅но дастъ поклон҄ениѥ҆
раꙁбои҅ника грꙙдѫштеѥ просивъша сии прѣвеликꙑи даръ ѥ҅дномь҆ часѣ покаꙁа
а҅минъ глагол҄ѫ ти
дь҆несь҆ съ мноѭ̑ бѫдеши въ раи҆
и҅стинно писаниѥ҆ ѥ҅же глагол҄етъ
ѥ҅ште глагол҄ѫштоу тебѣ рекѫ
се придохъ
томоу христосоу и҅ богоу нашемоу слава и҅ покланꙗниѥ съ о҅тꙿцемъ и҅ съ ст꙯ꙑи҅мъ доухомь҆ нꙑнꙗ и҅ присно и҅ вь҆ вѣкꙑ вѣкомъ҆ а҅минъ
ст꙯аа҅го оц꙯а нашего їѡ̑а҅нна ꙁлатоо̑устаа҅го слово въ свꙙтꙑи пꙙтъкъ
Конь҆ча сꙙ о̑убо намъ а҅лчь҆бънꙑи троудъ
конь҆ча же сꙙ крь҆стомъ
побѣдникъ бо кръстъ
ѥ҅дноѭ̑ о̑убо подрѫженъ присно же бѣсꙑ прогонꙙ
кде бо капишта и҅ животънаꙗ҆ поустошь҆наꙗ о̑убиваниꙗ
кде капиштьницꙙ и҅ нечь҆стивꙑи о҅гн҄ь
о̑угасе вь҆се ѥ҅динѣмь҆
свꙙтаꙗ крьвь паде
о҅тъ дѣвꙑ и҅ꙁиде їс꙯
велико чоудо бракъ прѣи҅ти и҅ ѥ҅сть҆ство съдробити
нъ а҅ште бꙑ кръстъ не бꙑлъ не бꙑ съпасла сꙙ дѣлꙑ прь҆ваꙗ породънаꙗ дѣвица
нꙑнꙗ же въ годъ кръста прь҆ваꙗ съпасаѥтъ сꙙ жена ветъхоѥ ꙁъло новꙑими благодатьми и҅сцѣлꙗѭ̑шти
вь҆ста мрьтвь҆ць въ галилеи҆ нъ пакꙑ о̑умь҆рѣ
а҅ꙁъ же кръста ради въставъ не могѫ к томоу съмрьтиѭ̑ пасти
плоу и҅соусъ море богъ въ а҅лдии҆
дрѣво въ тъ дь҆нь҆ дастъ о̑успѣхъ
а҅ꙁъ же приѧ҅хъ дрѣво вѣчь҆ноѥ благо ѥ҅же прии҅мъ въ корабь҆ꙗ҅ мѣсто доуховънꙑѧ пронꙑривꙑи҅хъ о҅търѣѭ̑ вльнꙑ
напитани бꙑшꙙ пꙙть тꙑсѫштъ ни.ѥ҅днѣмъ крь҆стьнꙑи҅мъ съложениѥ҅мъ
кде о̑убо кръмь҆ѧ тоѧ и҅ꙁбꙑть҆ци
Како и҅же нѣсмь҆ тоу бꙑлъ бꙑвꙑшии҅хъ тоу о҅статъкꙑ вьꙁь҆мѫ
двѣ на десꙙте бо бѣста кошници о̑укроухъ о҅сталѣ
малочисмень҆на бо бѣ благодѣть҆
распꙙ сꙙ христосъ и҅ присно питаѥ҅ми ѥ҅смъ
и҅ насꙑштаѭ̑ште сꙙ пакꙑ просимъ
и прии҅мꙿше любимъ
беꙁъ ть҆штетꙑ бо благодѣть
да хвалимъ бѫдетъ дьнь҆ сꙿ свѣтовънꙑи҆ родител҄ь ѥ҅гоже ради прочии дь҆ниѥ на веселиѥ нарекошꙙ сꙙ
како
послоушаи҆
дь҆несь҆ а҅дамъ съꙁъданъ бꙑстъ въ шестꙑи҆ дь҆нь҆
дьнесь҆ о҅браꙁъ божь҆ствь҆нꙑи҆ носи
Дьнь҆сь мала о̑утварь въ о̑утвари състави сꙙ
дь҆несь҆ ꙁаповѣди приѧ са҅мовластънꙑѧ
дь҆несь҆ и҅спаде и҅с породꙑ
дьнесь҆ пакꙑ въпоуштенъ бꙑстъ
ѡ̑ многоо҅браꙁь҆наа҅го дь҆ни
ѡ̑ многоплачь҆нааго и҅ беꙁплачь҆нааго
просльꙁихъ многашди толикꙑ благꙑн҄ꙙ того видѣвъ о҅тъпадъша
о҅бьшта бо бѣа҅ше страсть҆ и҅ нашего рода касаѭ̑шти сꙙ
е҅гда же ли вь҆ е҅уа҅гг҄елиѧ вьꙁь҆рѣхъ и҅ доїдохъ сего дь҆ни шестꙑи҆ бо бѣ и҅ о҅нъ и҅ сь҆ погоубихъ же и҅ печали прѣмѣнихъ сꙙ
и҅ свѣтълъ ѥ҅смь҆ словесемь҆
и҅ глаголѫ къ себѣ и҅ къ вамъ
о҅тъбѣжа болѣꙁнь҆ и҅ печаль҆ и҅ въꙁдꙑханиѥ҆
се бꙑшꙙ вь҆са нова
ꙗ҅коже бо врачевь҆стии҆ о҅троци ꙁмии҅нꙑѧ ꙗ҅ꙁвꙑ цѣлꙙтъ и҅с тѣхъ и҅ꙁемьѭ̑ште цѣль҆бь҆наꙗ бꙑлиꙗ҆ растворь҆ше винами ꙗ҅ꙁвънꙑи҅ми врѣдъ цѣлꙙште тако.же и҅ съпасꙿ вь҆сꙙ ꙁьлꙑѧ винꙑ на благоѥ прѣтвори горкоѥ сладь҆ко сътворивъ чловѣчь҆ноѥ на цѣлбѫ прѣложивъ сь҆мрь҆тьноѥ стрѣкало на н҄ѫ сьвративъ дрѣвѣнꙑи҆ врѣдъ на съпасъ прѣложивъ дьнь҆ вь҆ꙁь҆мъ миръ о҅печаливꙑи҆ и҅ дь҆нь҆ о҅тъда миръ вь҆ꙁвеселивъи҆
мьнѣ не вѣроуи нъ свои҅ма о҅чима
виждъ сѫштии съборъ и҅ прѣстани къ намь о̑уставь҆ꙗ҅ѧ
дь҆нь крь҆стьнꙑи҆
и҅ вьси веселимъ сꙙ
и҅ а҅лчамꙑ о҅тъ ꙁь҆ла
и҅ о҅чиштаи҅мъ вьсе ѫ҅трьн҄еѥ и҅ вь҆нѣшь҆неѥ
сице праꙁдь҆ника слово
сиць веселиꙗ о҅браꙁъ
мала повѣдаѭ̑ кръ҆стънꙑѧ силꙑ чоудеса
ти вь҆си крь҆ста ради а҅лꙿчѫтъ того силоѭ̑ врагꙑ распь҆нъше
и҅ раꙁдроушаѥ҅тъ сꙙ ноштъ мноꙁѣмъ
и҅ не раꙁдроушаа҅тъ сꙙ а҅лчь҆бънꙑи троудъ
и҅ нꙑнꙗ почто сь҆нидохомꙑ сꙙ вь҆си слꙑшатъ нѣчто о҅ крь҆стѣ и҅ напльнꙗѥ҅мꙑ цръкве и҅ дроугъ дроуга порѣѥ҆ потꙙште сꙙ троуждаѭ̑ште сꙙ прѣдъ сѫдиꙗ҅ми многашꙿди прѣдъстолиꙗ съподобь҆ꙗ҆ѥ҅ми прѣдъ їсоусомъ же сладь҆цѣ стоѧ҅ште
пон҄еже їс꙯ стоꙗ҆ насъ ради да ставитъ ꙁълоу течениꙗ
чꙿто о̑убо сътвори сꙙ дь҆несь҆
да не просто бо насъ прѣтекѫтъ дьни сего чоудеса
и҅ веденъ бꙑстъ съвꙙꙁанъ рѫкама въ преторъ пилатовъ
слѣпꙑи҅хъ цѣльбь҆нѣи хромꙑи҅хъ врачъбь҆нѣи҆
и҅ прь҆сти ѫ҅ꙁами сътврьждени бѣа҅хѫ вѣжди съꙁъдавъшии҆
и҅ цѣл҄ител҄ь ѥ҅стъствънъї дръжимъ бѣа҅ше не конꙿчати своѥго хꙑтрость҆нааго дѣла
то ли господеви о҅тъдаѥ҅те
сьвꙙꙁанъ бꙑстъ вꙙжꙙи҆ въ о҅блацѣхъ водъ и҅ рѣшꙙи сь҆пꙙтꙑѧ мѫжь҆ствомъ и҅же плѣнꙿникомъ о҅ставь҆ѥ҅ниѥ даѧ
сь҆вꙙꙁанъ бꙑстъ и҅же лаꙁара раꙁдрѣши о҅тъ ѫ҅ꙁъ сьмрьтьнꙑи҅хъ
веденъ бꙑстъ вь҆ ть҆мницѫ и҅же несь҆вѣдънꙑи҅ми а҅гг҄елꙑ о҅рѫженось҆ствоуѥ҅мъ и҅же небо прѣстолъ и҅мꙑ
что о̑убо о҅ сихъ
что бꙑстъ
и҅ ти рече не вьнидошꙙ вь҆ тьмницѫ да не о҅скврьнꙙтъ сꙙ нъ да ꙗ҅дꙙтъ великъ дь҆нь҆
ѡ̑ великааго беꙁакониꙗ
о̑убои҅ бесправь҆дь҆нꙑи творꙙтъ
и҅ вь҆ ть҆мницѫ вь҆нити о҅тъмештѫтъ сꙙ хранꙙште сꙙ не о҅скврь҆нити и҅же о̑уже о҅скврь҆н҄ении҆ о҅вь҆цеѭ о҅вь҆цѫ раꙁараѭ̑ште
о҅жидаа҅ше о̑убо сѫда вь҆сеѧ вьсел҄енꙑѧ сѫдии҆
о҅жидааше сь҆вѣдѣтел҄ь доушънꙑи҆ сь҆вѣдѣтел҄ь
ꙁъдавꙑи҆ и҅ сѫдимъ
и҅ чловѣци о̑убо сѣдѣа҅хѫ сѫдꙙште
б꙯ъ же стоꙗ҅ше и҅ стоѧ҆ млъчаа҅ше прѣдъ двьрьми чловѣчъскꙑи҅ми стоѧ небесь҆нꙑи҅хъ двьрии владꙑка
что ли рекѫ
покажѫтъ сътворенаа҆ и҅стинѫ
коѥ҆ о҅глаголаниѥ носите о҅ чловѣцѣ семъ
кꙿто и҅матъ б꙯а винна сътворити
поноуждаѥ҅мъ ѥ҅смъ пилатово глаголати
то и҅мѣниꙗ҅ ли въсхотѣ небрѣгꙑи и҅мѣниꙗ҆
богатьства ли и҅же и҅ своѧ о̑ученикꙑ до поꙗ҅са о҅бнаживъ
о҅слꙙте не и҅мꙑ штоужде поѧ о҅слꙙ да вашꙙ дѣти благословитъ
рьцѣте винѫ
сътворите
о҅тъвѣшташꙙ ѥ҅моу жидове
великъ дѣлъ о̑҄укаꙁъ
беꙁъ о̑устава о҅ть҆вѣтъ
повѣждъ ꙁь҆ль и҅ не твори лѫкъ послоушникомъ
глагола и҅мъ пилатъ
пои҅мѣте вꙑ и҆ и҅ по ꙁаконоу вашемоу сѫдите
доброраꙁоумивъ сѫдии҆ о҅тъложи тꙙжесть на жидовъскꙑ главꙑ
вꙑ пои҅мѣте ꙁь҆ли о҅бь҆шть҆ника
глаголашꙙ ѥ҅моу жидове
како о̑убо о̑убисте и҅саиѭ̑
како ꙁахариѭ̑
како коѥ҅гождо о҅тъ пророкъ
раꙁараѥ҅тъ сꙙ о̑убо ꙁаконъ оуже чрьниломъ лежꙙ дѣлꙑ же праꙁдь҆ноуѧ
раꙁори же и҅ сьвꙙꙁанꙑи їс꙯
пилатъ же
вь҆си съ пилатомъ глагол҄ѫтъ правь҆дънꙑи приносꙙште нарокъ
ѥ҅дини же сѫпротивꙙтъ сꙙ жидове кричемъ пь҆рꙙште сꙙ и҅ плиштемъ хотꙙште и҅стинѫ посѣнити и҅ їсаи҅їно и҅ꙁвѣштаѭ̑ште
сътвори же трь҆ниѥ҆ а҅ не правь҆дѫ нъ кричъ поустошънъ
а҅ште можеши о҅тъпоусти и҆
а҅ште ли не можеши самъ сꙙ гоноꙁи
не погоуби сь҆ нечь҆стивꙑи҅ми доушꙙ моѥ҅ѧ и҅ съ мѫжи кръвь҆нꙑи҅ми живота своѥ҅го
ничꙿтоже тебѣ и҅ правь҆дивоуо̑умоу о҅номоу
много бо пострадахъ ѥ҅го ради вь҆ сь҆нѣ
лѣпо бо и҅мъ бѣ женоѭ̑ побѣжденомъ бꙑти
о҅долѣ и҅мъ раа҅вь҆ блѫдница
о҅долѣ и҅мъ кръвоточиваꙗ
о҅долѣ ханаанꙑн҄и
и҅ нꙑнꙗ пакꙑ жена на н҄ꙙ крѣпитъ сꙙ
о҅тъвѣшташꙙ же ѥ҅моу жидове
мꙑ ꙁаконъ и҅мамъ
и҅ по ꙁаконоу нашемоу длъжь҆нъ ѥ҅стъ о̑умрѣти
кꙑи҆ ꙁаконъ
кꙑи҅ми словесꙑ и҅ꙁвѣштаѥ҅мъ
а҅кꙑ о҅вь҆чꙙ на ꙁаколениѥ҆ веденъ бꙑстъ
и҅ а҅кꙑ а҅гнь҆ць҆ бе ꙁълоби прѣдъ стригѫштии҅мъ ѥ҅го беꙁ гласа тъ не о҅тврьꙁетъ о̑устъ свои҅хъ
о҅тъ беꙁаконии людии҆ мои҅хъ веденъ бꙑстъ на сь҆мрь҆ть҆
сиѧ҆ о҅брѣтаѭ̑ потрѣбьнꙑ тѣмъ сьлогꙑ
вь҆ниде пилатъ въ претории҆ попоуштаѧ ꙗ҅рости жидовь҆стѣ о̑угасити покоушаѧ҅ сꙙ нео̑угасимꙑи҆ пламъ
вь҆ниде и҅ и҅ꙁиде
паче о҅гн҄ь въжеже
творимоѥ҅ же бꙑвааше на о̑укоръ
прить҆ча же бѣаа҅ше по ѥ҅стьствоу цѣсарь҆ства
о̑унꙙтъ бо да бꙑшꙙ о҅гн҄емъ и҅ꙁгорѣли
въꙁдвигошꙙ и҅хъ содомъскꙑи҆ кричъ
въꙁдвигошꙙ и҅ въсхꙑтишꙙ сꙙ
вь҆ꙁми
вь҆ꙁми
распь҆ни того
цѣсара ли хоштете вашего да распь҆нѫ
не и҅мамꙑ цѣсарѣ раꙁвѣ к҄есара
рѣшꙙ
о҅тъметаниѥ беꙁ гон҄ениꙗ
беꙁбожь҆ство съ е҅гуптъскꙑи҅мъ ꙁъломъ
се ли боꙁи твои҆ и҅ꙁдраи҅лю въꙁведъшии҅ тꙙ о҅тъ е҅гупта
не и҅мате ли цѣсара роꙁвѣ к҄есара
кꙿто вꙑ о̑убо веде по поустꙑн҄и
кꙿто ли кръми
кога привъпиваѥтъ мѡӱсии глагол҄ꙙ
г꙯ь цѣсароуѧи҆ вь҆ вѣкꙑ и҅ на вѣкꙑ и҅ ѥ҅ште
се до шестаа҅го часа твори сꙙ
видимꙑ же и҅ о҅статъчьнѫѭ̑ чꙙсть҆ дь҆ни
вь҆сь҆ бо ѥ҅стъ ст꙯ъ
поѧ҅шꙙ и҅ вѣнь҆чана
которꙑи҅мъ
трьниѥ҅мъ
жидовъсками мъꙁдами
сътвори же трьниѥ҆
ꙁао̑ушенъ бꙑстъ
тепенъ быстъ
ранꙑ приѧ нь ничимꙿже сꙙ посрами
стани съ їсоусомъ
и҅ виждъ б꙯а о҅ного о҅чима
что бо тъ рече
г꙯и кто вѣрова слоухоу нашемоу
видѣхомꙑ и҆
и҅ не и҅мѣа҅ше вида ни добротꙑ нъ видъ ѥ҅го бечь҆сть҆нъ и҅ꙁчаꙁаѧ паче сꙑновъ чловѣчъ
Не и҅мѣѣ҅ше ли добротꙑ вь҆сѣкоѧ добротꙑ хꙑтрь҆ць҆
плакаа҅ше бо жидовъска ꙁъла чловѣкъ въ ꙗ҅ꙁвѣ сꙑ и҅ вѣдꙑ трь҆пѣти болѣꙁнь҆
чловѣкъ не богъ
чловѣкъ бо бѣа҅ше а҅ не богъ ꙗ҅ꙁвѣѥ҅мꙑи҆
кто о̑убо тъ многоболѣꙁнь҆нꙑи҆ и҅ многотроудънꙑи҆ и҅ о҅тъ вь҆сѣхъ мештемъ
тъ грѣхꙑ нашꙙ носитъ
и҅ ꙁа нꙑ болѣꙁнь҆ приѥ҅мь҆ѥ҅тъ
нь не стꙑди сꙙ о̑укорънꙑми благꙑнꙗми
толико пострадавъ прѣбꙑ бестрасть҆нь҆
ꙗ҅ꙁвенъ бꙑстъ
о҅пл҄ьвавань҆
бечь҆стиꙗ приѧ
и҅ мꙑ мнѣхомꙑ и҅ въ болѣꙁни и҅ ꙗ҅ꙁвѣ и҅ въ о҅ꙁьл҄ении҆
тъ же ꙗ҅ꙁвьнъ бꙑстъ грѣхъ ради нашихъ
и҅ въ болѣꙁни бꙑстъ беꙁаконии҆ ради нашихъ
ꙗ҅ꙁвоѭ̑ ѥ҅го и҅цѣлѣхомꙑ
мрь҆твь҆ць мрь҆твь҆цемъ врачъ
ꙗ҅ꙁвенꙑи҆ многоболѣꙁньнꙑи҅мъ чловѣкомъ сѫпротивъно ѧ҅ꙁи бꙑлиѥ
нъ доколѣ наше бестрастиѥ҆ ль҆стиши ѡ̑ чловѣче
рьци ꙗ҅вь҆ѥ҅нѣ и҅штемоѥ
а҅кꙑ о҅вь҆чꙙ на ꙁаколень҆ѥ веденъ бꙑстъ и҅ а҅кꙑ а҅гнь҆ць҆
благо о҅вь҆чꙙ ꙁъломъ сокачиꙗ҅мъ о҅тъдано ꙁакалаѥ҅тъ сꙙ
ѡ̑ жидове о҅вь҆цꙙ не стриꙁѣте
ведоми же бѣа҅хѫ и҅ и҅ни сь҆ н҄имъ ꙁълодѣа дьва
приходитъ бо намъ слово къ десꙙтоуо̑умоу часоу дь҆ни Да никтоже своѥѧ жиꙁни о҅сѫждаѥ҅тъ
и҅ хотѣхъ о̑убо прѣстѫпити повѣсть҆ пон҄еже многашди ѭ̑ повѣдовахъ вамъ
виждѫ же раꙁбои҅ника присно мꙙ ноудꙙшта
и҅ нѣ чоудо
стоꙗ҅ше на крь҆стѣ а҅гнь҆ць҆ и҅ два вль҆ка
нъ о҅вꙑ прѣбꙑ на ꙁеми нравомъ
о҅въ же о̑уже прѣмѣнꙗаше сꙙ помꙙни мꙙ глаголꙙ ѥ҅гда придеши въ цѣсарь҆ствии своѥ҅мъ
ѡ̑ силꙑ и҅соусовꙑ
помꙙни мꙙ г꙯и ѥ҅гда придеши вь҆ цѣсарьствии твоѥ҅мъ
чꙿто бо видиши цѣсарь҆скоѥ ѡ̑ раꙁбои҅ниче
ꙁао̑ушаниѥ҅ ли
пль҆ваниѥ҅ ли
нъ виждѫ рече того а҅гг҄елꙑ о҅крь҆сть҆ стоѧштꙙ
а҅минъ а҅минъ глагол҄ѫ ти
а҅ꙁъ тꙙ и҅ꙁгънавꙑи҆ въвождѫ и҅же породънꙑѧ҆ двь҆ри ꙁатворивъ и҅же копь҆ѥ҅мъ пламѣнꙑи҅мъ о҅стѣнивъ
а҅ште бо а҅ꙁъ да не вь҆ведѫ прѣбѫдѫтъ двь҆ри ꙁатворенꙑ
о҅тче о҅стави и҅мъ грѣхъ
которꙑи҅мъ о҅стави
е҅линомъ ли
жидовомъ ли
странънꙑи҅мъ ли
и҅ноплемень҆никомь҆ ли
вь҆сѣмъ просто
ѥ҅дноѭ̑ бо рече
и҅ прісно дѣло творитъ сꙙ
дѣї ли о҅ рать҆ницѣхъ ѥ҅динѣхъ рече
о҅стави
по вь҆са лѣта глагол҄етъ
и҅ присно глагол҄етъ
и҅ хотꙙи҅ приѥ҅мь҆ѥ҅тъ
сьнидошꙙ сꙙ вь҆си въ претории пилатовъ чꙿто глагол҄ѫште
вѣмꙑ ꙗ҅ко ль҆сть҆ць҆ о҅нъ рече ѥ҅ште живъ сꙑ ꙗ҅ко
по трехъ дьнехъ въстанѫ
ꙁѣло ли вѣси
ꙁѣло ли помниши ꙗ҅ко вь҆станетъ
о̑утврь҆ждаѥтъ гробъ
мнѣ бо о̑утврьждаѥ҅ши
блюди мрьтвьца да не о̑убѣжи
и҅мате ли рече стражѫ
и҅дѣте о̑утврьдите ꙗ҅коже вѣсте
о̑убисте ꙗ҅коже вѣдѣсте
о̑устрои҅те ꙗ҅коже вѣсте
стрѣꙁѣте
нꙑнꙗ же вамъ прѣдаѭ̑ самѣмъ
ѥ҅гда о̑убо живъ бѣ о̑у васꙿ дръжимъ бѣ
ѥ҅гда же о̑убиѥ҅нъ бꙑстъ вь҆сѣхъ васъ о̑утаѥ҅нъ
прѣбѫдѣмꙑ о̑убо бьдꙙште не сьпꙙште да глѫбокꙑи сънъ жидовь҆скъ видимъ и҅ сь҆ небесь҆нꙑи҅ми вои҅нъствꙑ праꙁдъноуѥ҅мъ о҅ христосѣ їс꙯ѣ г꙯и нашемъ ѥ҅моуже слава и҅ дръжава нꙑнꙗ и҅ присно и҅ вь҆ вѣкꙑ вѣкомь а҅минъ
събърашꙙ сꙙ а҅рхие҅реи҆ и҅ фарисеи къ пилатоу глагол҄ѫште
помꙙнѫхомъ ꙗ҅ко онъ ль҆сть҆ць҆ ѥ҅ште живъ сꙑ глагола ꙗ҅ко
по трь҆хъ дь҆нехъ вь҆станѫ
повели о̑убо о̑утврь҆дити гробъ до третиꙗ҅го дь҆не ѥ҅да како пришъдъше о̑ученици ѥ҅го ноштиѭ̑ о̑украдѫтꙑ и҆ и҅ рекѫтъ людемъ ꙗ҅ко въста и҅ꙁ мрътвꙑхъ
и҅ бѫдетъ послѣдь҆нꙗꙗ прѣль҆сть҆ горши прьвꙑѧ
Въсѫдоу прѣль҆сть҆ сама сꙙ о҅слѣпь҆ꙗ҅ѥ҅тъ и҅ не хотꙙшти и҅стинѣ помагаѥ҅тъ
съмотри же
подоба вѣровати ꙗ҅ко о̑умь҆рѣ и҅ ꙗ҅ко погребенъ бꙑстъ и҅ ꙗ҅ко въста и҅ то вь҆се врагъ дѣлꙗ бꙑваатъ
виждъ о̑убо словеса си сь҆вѣдѣтел҄ьствоуѭ̑шта о҅ всемъ томь҆
Помꙙнѫхомꙑ ꙗ҅ко ль҆сть҆цъ о҅нъ рече ѥ҅ште живъ сꙑ да о̑умрълъ ѥ҅стъ о̑убо по трехъ дь҆нехъ въстанѫ
повели о̑утврь҆дити гробъ да и҅ погребенъ ѥ҅стъ ѥ҅да како придѫтъ о̑ученици ѥ҅го и҅ о̑украдѫтꙑ и҆
да о̑убо а҅ште гробъ ꙁапечатьлѣѥ҅тъ сꙙ не бѫдетъ прокаꙁь҆ства никоѥ҅гоже
да и҅ бес пь҆рꙙ о̑убо о̑укаꙁаниѥ вь҆скрѣсь҆ноѥ о҅ н҄емꙿже вꙑ продлъжисте рѣчъ
пон҄еже бо печать҆лѣсте не бꙑ никоѥ҅гоже прокаꙁь҆ства
да а҅ште не бꙑ ниѥ҅дꙿногоже прокаꙁь҆ства то о̑уже въста а҅вѣ и҅ бес пь҆рꙙ
виждъ како и҅ не хотꙙште троуждаѭ̑тъ сꙙ о҆ о̑уи҅ставьѥ҅нии҆ и҅стинь҆нѣѣмъ
се бо и҅ ль҆сть҆ца и наричѫтъ и҅ не млъчꙙтъ ти того
се же покаꙁаѥ҅тъ и҅ о҅нѣхъ боуѥ҅стъ и҅ сихъ беꙁь҆лобънꙑи и҅ любꙙштии и҅стинѫ о҅браꙁъ пон҄еже ни съмрь҆тиѭ̑ гнѣва о̑уставишꙙ
достои҅нъно же и҅ о҅ного вь҆ꙁискати кде глагола
по трехъ дь҆нехъ въстанѫ
что о̑убо пилатъ
и҅мате ли стражѫ
о̑утврь҆дите ꙗ҅коже вѣсте
и҅ о̑утврь҆дишꙙ печатлѣвъше гробъ съ стражь҆ми
не да вои҅номъ ѥ҅днѣмъ печать҆лѣти ꙗ҅коже о̑увѣдѣвъ о҅ н҄емь не хотѣа҅ше с н҄ими причꙙстити сꙙ
нъ гонеꙁноути и҅хъ хотꙙ и҅ то творитъ и҅ рече
вꙑ ꙗ҅коже хоштете печать҆лѣи҅те да не дроугꙑѧ и҅мате виновънꙑ творити
нꙑнꙗ же ти сами о̑утвръждъше ни того могѫтъ глаголати
видиши ли колꙿми ти спѣшꙙтъ о҅ и҅стинѣ и҅ не хотꙙште
не.бо.нъ ти придошꙙ ти просишꙙ ти печатьлѣшꙙ съ стражеѭ̑ ꙗ҅коже дроугъ дроугоу бꙑти клеветаремъ и҅ о҅бличител҄емъ
цѣ и коли о̑убо о̑украли бꙑшꙙ
въ сѫботѫ
и҅ како
не бо бѣа҅ше лѣтиѭ̑ пристѫпити
а҅ште ли и҅ ꙁаконъ прѣстѫпили бꙑшꙙ како о̑убо сь҆мѣа҅хѫ и҅же толь҆ страшиви пристѫпити
како ли приноудити можаꙿхѫ
что же глагол҄ѫште
что ли творꙙште
кꙑи҅мъ ли поо̑уштениѥ҅мъ стоꙗ҅ти хотѣахѫ ꙁа мрь҆твь҆ца
коѥ҅га о҅тъданиꙗ чаѭ̑ште о҅тъ н҄его
коѥ҅го о҅тъ.мь҆штениꙗ
ѥ҅ште жива видѣвъше сь҆вꙙꙁана бѣжашꙙ
и҅ по о̑умрътвии҅ ли хотѣа҅хѫ ꙁа н҄ь дръꙁовати а҅ште да не бꙑ въсталъ
и҅ чꙙсто глаголааше ꙗ҅коже и҅ сами и҅ сии рѣшꙙ ꙗ҅ко
по трь҆хъ дь҆нехъ въстанѫ
чим бо пъваѭ̑ште
хꙑтростиѭ̑ ли словесънѫѭ̑
нъ вь҆сѣхъ бѣа҅хѫ грѫбь҆ши
нъ богатъствомъ ли
нъ ни жъꙁла ни о҅ноуштꙙ и҅мѣа҅хѫ
нъ доброродь҆ствомъ ли
нъ о̑убоꙁи и҅ о҅тъ о̑убогъ
нъ о҅ть҆чь҆ствомъ ли великомъ
нъ о҅тъ мѣстъ бѣа҅хѫ ненарочитъ
нъ множь҆ствомъ ли свои҅мъ
нъ не бѣа҅ше и҅хъ бол҄е ѥ҅дного на десꙙте и҅ ти же распрашени
нъ о҅бѣштании҅ ли о̑учител҄евꙑ нѣкоторꙑи҅ми
толика ꙁнамениꙗ бꙑшꙙ и҅ толика чоудеса и҅ ничъсоже сꙙ о҅ть҆ тѣхъ о̑устꙑдѣшꙙ жидове нъ распꙙшꙙ сътворь҆шаа҅го
нѣстъ то тако нѣстъ нъ въскръсъшаа҅го сила то сътвори
помꙙнѫхомъ рѣшꙙ ꙗ҅ко глагола ль҆сть҆цъ о҅нъ ѥ҅ште живъ сꙑ
по трехъ дь҆нехъ въстанѫ
да а҅ште ль҆сть҆цъ бѣ и҅ лъжеѭ̑ прѣлиштаа҅ше что сꙙ бои҅те и҅ риштете и҅ толико спѣшениѥ творите
бои҅мъ сꙙ рѣшꙙ ѥ҅да како о̑украдѫтꙑ и о̑ученици ѥ҅го и҅ прѣль҆стꙙтъ многꙑѧ
и҅ до третиꙗ҅го дь҆не повелѣшꙙ о̑утврь҆дити а҅кꙑ о҅ о̑уставѣхъ борѫште сꙙ и҅ хотꙙште покаꙁати и҅ прѣдъ симъ ль҆сть҆ца сѫшта
того дѣлꙗ скорѣѥ҆ въста да не рекѫтъ
сълъга и҅ о̑украденъ бꙑстъ
се бо грѣха не и҅мѫтъ ѥ҅же скорѣѥ҆ въстати а҅ ѥ҅же поꙁдѣѥ ꙁаꙁора бꙑ пль҆но бꙑло
того ра҅ди вари
лѣпо бо бѣа҅ше сѣдꙙштемъ и҅мъ и҅ стрѣгѫштемъ бꙑти въстанию̑
а҅ште ли мимошъдъшемъ и҅ о҅тъшъдъшемъ бѫдѫтъ стражемъ хотѣа҅ше ꙁаꙁорь҆но дѣло бꙑти
и҅ вои҅ни присѣдѣа҅хѫ
нъ ѥ҅дно бꙑваѥ҅тъ тъчь҆ѭ̑ ѥ҅же о҅бличеноу бꙑти гробоу и҅ вьвѣреноу бꙑти о҅тъ сего въстанию̑
не.бо.нъ и҅ вои҅ни стрѣжаа҅хѫ жидове присѣдꙙтъ
и҅ се трѫсъ бꙑстъ великъ
а҅гг҄елъ бо господь҆н҄ь съшедъ сь҆ небесе пристѫпивъ о҅тъвали камꙑ о҅тъ двь҆рии҆ гробоу и҅ сѣдѣа҅ше на н҄емъ
бѣа҅ше же видѣниѥ҅ ѥ҅го а҅кꙑ мльнии҆ и҅ о҅дежда ѥ҅го бѣла а҅кꙑ снѣгꙿ
по въскръсении҆ а҅гг҄елъ
почꙿто о̑убо приде и҅ камꙑ о҅тъвали
женъ дѣлꙗ
тꙑ бо того тъгда видѣшꙙ на гробѣ
да и҅мѫтъ о̑убо вѣрѫ ꙗ҅ко въста видѣшꙙ гробъ тъгда тъштъ тѣла
того ради въꙁꙙ камꙑ того дѣлꙗ и҅ трѫсъ бꙑстъ да въспрꙙнѫтъ и҅ подвигнѫтъ сꙙ
пришлꙑ бо бѣшꙙ ꙗ҅коже масло вь҆лиꙗ҅ти и҅ въ ношти то бꙑстъ и҅ подоба бѣ нѣкоторꙑи҅мъ и҅ о̑усънѫти
и҅ чꙿсо ради и҅ почто рече
не бои҅те вꙑ сꙙ
прѣжде ѧ гонажаѥ҅тъ боꙗ҅ꙁни ти тъгда глагол҄етъ о҅ въскрь҆сении҆
не бо ѥ҅стъ вамъ рече боꙗ҅ти сꙙ нъ о҅нѣмъ распь҆нъшии҅мъ
вѣдѣ ꙗ҅ко їс꙯а распꙙтааго и҅штете
и҅ не срамь҆ꙗ҅ѥ҅тъ сꙙ распꙙта наричꙙ
въста
о҅тъкѫдоу
ꙗ҅коже рече
таче и҅ и҅но о̑укаꙁа҅ниѥ
Грꙙдѣте
видите мѣсто и҅жде лежа
того ради въꙁꙙ камꙑ ꙗ҅коже и҅ о҅тъ сего тѣма вь҆ꙁꙙти о̑укаꙁъ
и рь҆цѣта о̑ученикомъ ꙗ҅ко
о̑уꙁь҆рите и въ галилеи҆
и҅ їꙁидоста и҅ꙁ гроба съ страхомъ и҅ радостиѭ̑
почто
не.бо.нъ помꙑшлꙗа҅хѫ ꙗ҅ко никтоже ѥ҅го нѣ вь҆ꙁꙙлъ вои҅номъ многомъ сѣдꙙштемъ а҅ште да самъ сꙙ не въскрѣси
ти пон҄еже и҅ꙁидошꙙ съ страхомъ и҅ радостиѭ̑ се и҅соусъ сь҆рѣте и глагол҄ꙙ
радоуи҅та сꙙ
тѣ же ѧ҅стѣ и҆ ꙁа ноꙁѣ съ прѣвеликомъ веселии҅мъ к н҄емоу притекши
приѥ҅маста же и҅ дръжании҅мъ ꙁнамениѥ҆ и҅ и҅ꙁвѣштениѥ въскръсениꙗ и҅ поклониста сꙙ ѥ҅моу
что о̑убо тъ
не бои҅та сꙙ
нъ и҅дѣта и҅ повѣдита братии҆ моеи҆ да и҅дѫтъ въ галилеѭ̑ и҅ тамо мꙙ видꙙтъ
и҅ болꙙштꙙ и҅цѣли
не сь҆де же тъчь҆ѭ̑ нъ и҅ въ и҅нъ дьнь о̑уꙁь҆рите и҆ сь҆ неи҅ꙁглагол҄емѫѭ славоѭ̑ о҅ноѭ̑ и҅ народомъ а҅гг҄ель҆скомъ грꙙдѫшта а҅ште въсхоштете чловѣколюбиви бꙑти
и҅ слꙑшати и҅мате не си словеса тъчиѭ̑ ꙗ҅ко радоуи҆те сꙙ нъ и҅ о҅но
и҅дѣте благословь҆ѥ҅нии҆ о҅тꙿца моѥ҅го
прии҅мѣте о̑уготованоѥ вамъ цѣсарь҆ствиѥ прѣдъ съложениѥ҅мъ мира
Бѫдѣте о̑убо чловѣколюбиви да то о̑услꙑшите
кꙑи о̑успѣхъ повѣждъ ми чь҆сть҆нааго камениꙗ сего и҅ ꙁлатомъ шьвенꙑи҅хъ риꙁъ
радоуѥ҅тъ сꙙ глагол҄еши о҅ сихъ дш꙯а и҅ веселитъ сꙙ
а҅ꙁъ тебе о҅ прио҅брѣтении҆ въпрашахꙿ тꙑ же ми врѣдъ повѣдаѥ҅ши
ѥ҅же бо о҅ томꙿ праꙁдь҆новати и҅ радовати сꙙ и҅ прилпѣти ничтоже нѣ того горе
горчаи҅ши бо лютаꙗ҅ си работа бꙑваа҅тъ ѥ҅гда кто и҅ работаѧ радоуѥ҅тъ сꙙ
николиже
а҅мин
Что се
дьнь҆сь мльчаниѥ много на ꙁеми
чꙿто се
мльчаниѥ много и҅ неплиштеваниѥ много
млъчаниѥ҆ много ꙗ҅ко цѣсаръ съпитъ
ꙁемь҆ꙗ о̑убоꙗ҅ сꙙ и҅ о̑умльча ꙗ҅ко богъ пльтиѭ̑ о̑усь҆пе
богъ пль҆тиѭ̑ и҅ о̑усь҆пе и҅ а҅дъ въстрепета
богъ въ малѣ о̑усьпе и҅ съпꙙштꙙѧ о҅тъ вѣка о҅тъ а҅да въскрѣси
кде народи и҅ чини и҅ о҅рѫжиꙗ и҅ жрь҆ди
кꙿде цѣсаре и҅ їе҅реи҆ и҅ сѫдиѧ҆ о҅сѫжденꙑѧ҆
кде свѣштꙙ и҅ мечи и҅ говори бештисль҆нии҆
кде людиѥ и҅ гнѣваниꙗ и҅ трѫтъ неправь҆дънꙑи
въ и҅стинѫ о̑убо ꙁѣло въ и҅стинѫ людиѥ҆ поо̑учишꙙ сꙙ тъштетънꙑи҅мъ и҅ беꙁоумънꙑи҅мъ
потъкнѫшꙙ сꙙ въ ѫ҅гъль҆нъи о҅ камень҆ х꙯са и҅ сами съкроушишꙙ сꙙ
привръгошꙙ сꙙ въ тврьдꙑи камень҆ нъ вь҆ пѣнꙑ вль҆нꙑ и҅хъ раꙁидошꙙ сꙙ
потъкошꙙ сꙙ о҅ наковальнѣ непобѣдимѣмъ нъ сами сътърени бꙑшꙙ
вь҆ꙁнесошꙙ на дрѣво камень и҅ съшъдъ о̑умрь҆тви ѧ҆
съвꙙꙁашꙙ великааго саѱѡ̑на сль҆нь҆ца х꙯а нъ раꙁдроушъ вѣчь҆нꙑѧ ѫ҅ꙁꙑ и҅ноплеменникꙑ и҅ ꙁаконопрѣстѫпꙿникꙑ погоуби
ꙁаи҅де богъ сль҆нь҆це подъ ꙁемь҆ѭ̑ и҅ тъмѫ прѣмрачь҆нѫ и҅ю̑деѡ̑мъ сътвори
дьнесь҆ съпасениѥ҆ сѫштии҅мъ на ꙁеми и҅ о҅тъ вѣка подъ ꙁемь҆ѭ̑ сѫштии҅мъ
дьнесь съпасениѥ вь҆семоу мироу ѥ҅лико видимъ и҅ ѥ҅лико не видимъ
Соугоубь҆ дь҆несь҆ пришь҆ствиѥ господьн҄е
соугоубь҆ съмотрениѥ
соугоубь҆ чловѣколюбиѥ
соугоубь҆ сьнитиѥ
въкоупѣ же сь҆мѣрениѥ
соугоубо къ чловѣкомъ посѣштениѥ
врата а҅дова о҅твръꙁаѭ̑тъ сꙙ
съпꙙштии҆ о҅тъ вѣка радоуи҅те сꙙ
сѣдꙙштии҆ вь҆ ть҆мѣ и҅ вь҆ сѣни сь҆мрь҆ть҆нѣ великꙑи свѣтъ прии҅мѣте
съ робꙑ господь҆
съ мрь҆твꙑи҅ми богъ
съ о̑умъръшии҅ми животъ
съ повинънꙑи҅ми неповинънъи
съ сѫштии҅ми въ ть҆мѣ не.мрь҆чꙙи҆ свѣтъ
съ плѣнь҆никꙑ свободител҄ь
съ прѣи҅сподь҆н҄ии҅ми прѣвꙑшьн҄ии небесъ
х꙯с на ꙁеми
вѣровахомъ
х꙯с въ мрътвꙑи҅хъ
с н҄имъ сь҆нидѣмъ Да о̑увѣмъ таи҅нꙑѧ҅ ѧ҅же тоу
да о̑увѣмъ како и҅ сѫштии҅мъ въ а҅дѣ просвѣтилъ ѥ҅стъ проповѣдь҆
вь҆чера чловѣчь҆скаꙗ҆ а҅ дьнесь божъствънаꙗ ꙗ҅вь҆ꙗ҅ѥ҅тъ
въчера ꙁа о̑ухо о̑ударенъ бꙑваа҅ше
дьнесь҆ же бль҆штании҅мъ бж꙯иѥ҅мъ а҅довъскоѥ жилиште бь҆ѥ҅тъ
въчера съвꙙꙁанъ бꙑваа҅ше
въчера о҅сѫжденъ бꙑваа҅ше
дь҆несь҆ о҅сѫжденꙑи҅мъ свободѫ дароуѥ҅тъ
въчера слоугꙑ пилатовꙑ рѫгаахѫ сꙙ ѥ҅моу
дь҆нь҆сь врать҆ници адовьнии видѣвъше и҅штеꙁошꙙ
нъ о̑убо слꙑши о҅ христовь҆нѣи҅ мѫцѣ вꙑшьн҄еѥ слово
слꙑши и҅ въспои҆
слꙑши и҅ прослави
два цѣсара пилатꙿ и҅ їрѡ̑дъ
двѣ жрьтвѣ въ тъ вечеръ даꙗ҅шете сꙙ пон҄еже съпасениѥ҅ глагол҄ѫ живꙑи҅мъ и҅ мрьтвꙑи҅мъ бꙑваꙿше
и҅ о҅ви вь҆ сѣнь҆ вь҆ꙁираа҅хѫ
о҅ви же къ сльнь҆цоу и҅ богоу притѣкаахѫ
и҅ о҅ви съвꙙꙁавъше христа о҅тъсꙑлаа҅хѫ а҅ и҅же о҅тъ поганъ и҅нодоушь҆но ѥ҅го прии҅маа҅хѫ
нъ и҅ю̑деи и҅схождение ѥ҅же о҅тъ е҅гупта помь҆нѣа҅хѫ
а҅ и҅же о҅тъ поганъ и҅ꙁбавь҆ѥ҅ниѥ҆ и҅же о҅тъ ль҆сти проповѣдаа҅хѫ
и҅ се кде
и҅ въсплешти чоудеса
а҅гг҄елъ марии҆ матери христосовѣ родь҆ство ѥго благовѣствова
а҅гг҄елъ марии магдалꙑн҄и порождениѥ҅ ѥ҅го ѥ҅же о҅тъ гроба благовѣстьствова
ноштиѭ̑ х꙯с въ виѳлее҅ми раждаѥ҅тъ сꙙ
пеленꙑ въ родь҆ство приѥ҅мъѥ҅тъ
пеленами и҅ сь҆де повиваѥ҅тъ сꙙ
ꙁмурнѫ рождъ сꙙ приѧ҅тъ
ꙁмурнѫ и҅ въ погребениѥ҆ и҅ а҅лꙿгꙋи҅ приѥ҅мь҆ѥ҅тъ
тоу їѡ̑сифъ беꙁмѫжънъи мѫжъ марии҅нъ
сь҆де їѡ̑сифъ и҅же о҅тъ а҅римаѳеѧ
тоу радоуи҅ сꙙ а҅гг҄елъ дѣвѣи вь҆ꙁьпи
и҅ сьде радоуи҅те сꙙ велика сь҆вѣта а҅гг҄елъ х꙯с женамъ въпиꙗ҅ше
въ прьвоѥ родь҆ство х꙯с по трехъ десꙙтехъ дь҆нь вьниде въ ꙁемънꙑи їе҅роусалимъ въ црь҆къве и҅ принесе ꙗ҅ко прь҆вѣнь҆цъ два гръличишта богови
ꙗ҅коже бо ꙁнаменаномꙿ печатьмь дѣвь҆ствьнꙑи҅мъ ꙁатвореномъ х꙯с о҅тъ дѣвꙑ роди сꙙ тако не о҅твръстомъ сѫштемъ гробь҆нꙑи҅мъ печать҆мь҆ х꙯сово порождение҆ бꙑстъ
поꙁдѣ же бꙑвъши рече приде чловѣкъ богатъ и҅менемь їѡ̑сифъ
сь дръꙁнѫвъ вь҆ниде къ пилатоу и҅ проси тѣла и҅соусова
вь҆ниде чловѣкъ къ чловѣкоу просꙙ приѧти бога чловѣкомъ
прошааше брьниѥ о̑у брь҆ниꙗ приѧти ꙁиждителꙗ вь҆сѣмъ
сѣно о҅тъ сѣна приѧ҅ти г҄ео҅нъскаа҅го о҅гн҄и
капь҆ꙗ мала о҅тъ капь҆ѧ приѧти беꙁдънѫ
кто видѣ
беꙁаконꙿникъ правь҆дь҆ника и҅ творь҆ца ꙁакономъ о҅бѣштаваѥ҅тъ сꙙ дати
сѫдии о҅сѫжденъ ꙗ҅ко и҅ о҅сѫждена сѫдиѭ̑ сѫдиꙗ҅мъ въ погребениѥ даѥ҅тъ
поꙁдѣ бꙑвъшоу приде чловѣкъ и҅менемъ їѡ̑сифꙿ
въ и҅стинѫ богатъ ꙗ҅ко вь҆се съложеноѥ тѣло господь҆н҄е прии҅мъ
и҅ богатъ ꙗ҅ко бесцѣннаа҅го бисъра достои҅нъ бꙑстъ приѧ҅ти
въ и҅стинѫ богатъ
вълагалиште бо понесе пль҆но божь҆ствь҆нааго богать҆ства
како бо не богатъ вь҆семоу мироу жиꙁнь съпасъноѥ сътꙙжавъ
поꙁдѣ бꙑвъшоу
бѣ бо о̑убо ꙁашъло въ а҅дъ правь҆дноѥ҅ сль҆нь҆це
тѣмже приде чловѣкъ богатъ и҅менемь҆ їѡ̑сифъ о҅тъ а҅римаѳеѧ и҅же бѣ крꙑѧ҅ сꙙ страха ради їю̑деи҅ска
дроугъ же дроуга прѣспѣваѧ въ божиѭ̑ любь҆ве
съ бо вь҆сакъ страхꙿ о҅тъвръгъ дръꙁноувъ вь҆ниде къ пилатоу просꙙ тѣла їсоусова
и҅ въшъдъ прѣмѫдро о҅тьнѫдь начꙙтъ да вь҆ꙁлюбь҆ѥ҅нꙑѧ мꙑсли не погрѣшитъ
тѣмже не начинаѥ҅тъ великꙑи҅ми рѣчь҆ми нѣкꙑи҅ми къ пилатоу да не вь҆ сего раꙁдражъ о҅тъпадетъ прошениꙗ
ни глагол҄етꙿ к н҄емоу
даждъ ми тѣло їсосово о҅мрачь҆шааго сль҆нце прѣжде мала врѣмене и҅ камениѥ раꙁꙿдробь҆ша и҅ ꙁемь҆ѭ̑ потрꙙсъша и҅ гробꙑ о҅твръꙁъша и҅ катапеѳаꙁмѫ црь҆къвънѫѭ̑ раꙁдъравъша
ничтоже таково къ пилатоу глагол҄етъ
нъ чꙿто
прошениѥ нѣкоѥ мало ѡ̑ сѫди и о҅тънѫдь мала просꙙ к тебѣ придохъ
Даждъ ми сего страннаа҅го
каꙗ бо ти поль҆ꙁа о҅тъ тѣла странь҆наꙿго сего
Даждъ ми сего наꙁареа странь҆нааго ѥ҅моуже странꙑ не сьвѣмъ странꙿнии҆
Даждъ ми сего странꙿнааго ѥ҅моуже о҅тьца не ꙁнаѥ҅мъ странꙿнии҆
Даждъ ми сего странꙿнааго ѥ҅моуже мѣста и҅ жилишта не сь҆вѣмъ страннии҆
Даждъ ми сего страннааго не и҅мѫштааго сь҆де кꙿде главꙑ подъклонити
Даждъ ми сего странꙿнааго бѣжавъшааго о҅тꙿ самѣхъ пеленъ вь҆ е҅гуптъ и҅же ни града ни вь҆си ни храма ни о҅битѣли ни рода и҅матъ въ стоуждеи странѣ съ мрь҆тиѭ̑ и҅мѫштааго житиѥ и҅ дръжꙙштааго вь҆сѣчь҆скаꙗ
даждъ ми ѡ̑ владꙑко сего висꙙштааго на дрѣ[вѣ] нага да покрꙑѭ̑ покрꙑвьшаа҅го моѥ҅го състава наготѫ
даждъ ми сего мрь҆тваа҅го да погребѫ погребъшааго въ їѡ̑рданѣ моѧ грѣхꙑ
о҅ мрь҆твѣ ѡ̑ пилате мол҄ѫ на дрѣвѣ висꙙшти
симъ о҅тъ їѡ̑сифа къ пилатоу реченомъ повелѣ пилатъ въдати ѥ҅моу прѣсвꙙтоѥ҆ тѣло їсоусово
и҅ видꙙтъ лежꙙшта ниꙁъ въꙁведъшааго вь҆сꙙ горѣ
и҅ бꙑваатъ въ малѣ беꙁ доуха животъ вь҆сѣмъ и҅ дх꙯ъ
и҅ видꙙтъ беꙁъ о҅чию̑ съꙁъдавъшаа҅го многоо҅чител҄ьнаꙗ
и҅ лежитъ въꙁнакъ въскрѣшение вь҆сѣмъ
и҅ о̑умрь҆штенъ бꙑваа҅тъ богъ пль҆тиѭ̑ вь҆скрѣшаѧи҆ мрь҆твꙑѧ
и҅ мль҆читъ въ плъти громъ божиꙗ словесе
и҅ въꙁдвиженъ бꙑваатъ длань҆ми съдръжꙙи҆ ꙁемь҆ѭ̑ рѫкоѭ̑
воле о̑убо їѡ̑сифе и҅спрошии и҅ прии҅мъ вѣси ли о̑убо кого приѧ҅тъ
пристѫпл҄ь къ кръстоу и҅ сь҆немъ и҅соуса вѣси ли о̑убо кого понесе
а҅ште о̑убо вѣси ѥ҅гоже дръжиши нꙑнꙗ бꙑстъ богатъ
како же о̑убо и҅ божию̑ тѣлеси семоу и҅ страшноуо̑умоу твориши погребениѥ҆
похваль҆на о̑убо ѥ҅стъ твоꙗ любꙑ нъ паче похвал҄ено доуши твоѥи҆ дръꙁновениѥ
воле о̑убо не трепештеши ли на рѫкоу носꙙ ѥ҅гоже трепештѫтъ херовимъ
которꙑи҅мъ бо страхомъ бж꙯ии҆ пль҆ти тои съвлачиши лентии҆
їсоуса въстока въстокомъ
воле и҅ о̑уста сътискаѥ҅ши о҅твръꙁъшоуо̑умꙋ о̑уста гѫгънивоуо̑умоу
воле же и҅ рѫцѣ сълагаѥ҅ши простеръшоуо̑умоу и҅съхъшии рѫцѣ
и҅ли и҅ ноꙁѣ по ꙁаконоу мрьтвꙑи҅мъ вꙙжеши давъшоуо̑умоу хождениѥ҆ недвижимꙑи҅ма ногама
въꙁми свои о҅дръ и҅ ходи
воле о̑убо и҅ водоѭ̑ о҅мꙑваѥ҅ши тѣло бж꙯иѥ и҅ꙁмꙑвъшаго вь҆сꙙ и҅ о҅цѣштениѥ давъша
кꙑѧ҅ же о̑убо и҅ свѣштꙙ въжъжеши и҅стинъноуо̑умоу свѣтоу просвѣштъшꙋмоу вь҆сѣ.кога чловѣка
кꙑѧ въспоѥ҅ши погребению̑ пѣсни приѥ҅мь҆ѭ̑штоуо̑умоу присно о҅тъ небесь҆скꙑи҅хъ силъ пѣсни
҅Обаче блажѫ рѫцѣ твои ѡ̑ и҅ѡ̑сифе послоужъшии и҅ о҅сꙙгъшии҆ ѥ҅ште и҅ крьвь поуштаѭ̑шти божиꙗ тѣла и҅сꙋсовѣ рѫцѣ и҅ ноꙁѣ
блажѫ рѫцѣ твои прикоснѫвъшии҅ сꙙ божии҅хъ ребрѣхъ прѣжде ѳомꙑ невѣрънааго вѣрна и҅ похвал҄ена о҅пасива
блажѫ о̑уста твоꙗ бе сꙑтости насꙑшть҆ша сꙙ и҅ приложь҆ша сꙙ къ и҅соусовомъ о̑устомъ и҅ доуха ст꙯а о҅тътѫдоу и҅спльн҄ьша сꙙ
блажѫ о҅чи твои приложьшии сꙙ къ їсоусовама о҅чима и҅ свѣтъ и҅стинънꙑи о҅тътѫдоу приимъши
блажѫ лице твоѥ приложъшии сꙙ къ божию̑ лицоу
блажѫ рамѣ твои҆ понесъшии носꙙштааго чловѣка
блажѫ главѫ твоѭ̑ ѥ҅и҅же прикоснѫ сꙙ їс꙯ глава вь҆сѣмъ
блажѫ їѡ̑сифа и҅ никодима
бꙑсте прѣжде шестокриль҆нꙑи҅хъ богоу слоуꙁѣ не крильма нъ плаштаницеѭ̑ бога покрꙑвъша и҅ почътъша
ѥ҅гоже херовимъ трепештѫтъ сего на рамѣхъ и҅ѡ̑сифъ и҅ никодимъ носите ꙗ҅ко и҅ вь҆си беспльть҆нꙑи҅хъ чинове сь҆ н҄има носꙙтъ
и҅деже їѡ̑сифъ и҅ никодимъ не тоу ли сь҆нꙙшꙙ сꙙ и҅ вь҆си божии а҅ггелъ народи
и҅ вараѭ̑тъ херовимъ
и҅ с н҄има носꙙтъ прѣстолꙑ
и҅ покрꙑваѭ̑тъ шестокриль҆нии҆
и҅ трепештѫтъ многоо҅читии҆ видꙙште їсоуса въ пльти беꙁъ о҅чию̑
и҅ прикрꙑваѭ̑тъ силꙑ
и҅ поѭ̑тъ владꙑчь҆ствиꙗ
и҅ трепештѫтъ чинове
и҅ дивꙙтъ сꙙ
о̑ужасаѭ̑ште сꙙ къ себѣ и҅ сътꙙꙁаѭ̑ште сꙙ глагол҄ѫтъ
что се страшноѥ слово и҅ боꙗ҅ꙁнь҆ и҅ трепетъ и҅ о̑ужасъ
чꙿто се великоѥ и҅ дивъноѥ чоудо
ѥ҅моуже прѣстоѧтъ херовимъ съ говѣн҄иїмъ сего їѡ̑сифъ и҅ никодимъ погрибаѥ҅та бе сѫмꙿнѣниꙗ
къгда сьниде не о҅ставл҄ии҆ вꙑспрьн҄ии҅хъ
како сь҆ниде сꙑи вънѫтрь҆
како на ꙁемьѭ приде и҅спльнꙗѧи чловѣка
како невидимꙑи видѣнъ бꙑваатъ
како бесплътънꙑи҆ въпль҆ти сꙙ
како немѫченꙑи мѫкѫ приѧ҅тꙿ
како сѫдии҆ на сѫдишти ста
како животъ съмрьти въкоуси
како въ гробъ невъмѣштаѥ҅мꙑи вь҆мѣштаатꙿ сꙙ
како о҅бита въ гробѣ не о҅ставл҄ии прѣстола о҅ть҆ча
како же къ мрътвꙑи҅мъ причитаѥ҅тъ сꙙ свободьи҅ въ мрътвꙑи҅хъ
како свѣтъ немрачь҆нꙑи҆ въ темь҆нꙑѧ҆ и҅ вь҆ сѣни съмрътънꙑѧ приходитъ
камо грꙙдетъ
камо съходитъ ѥ҅гоже съмрь҆ть҆ не можетꙿ о̑удръжати
чꙿто ѥ слово
что коварь҆ство
чꙿто ѥ҆ мꙑсль сьнитию̑ ѥ҅го ѥ҅же въ а҅дъ
некли а҅дама съвꙙꙁь҆нꙗ и҅ намъ клеврѣта въꙁвестъ съходитъ
въ и҅стинѫ пръвоꙁъданааго о҅вчꙙте погꙑбъшааго въꙁискатъ грꙙдетъ о̑убо
и҅ сѣдꙙштии҅хъ вь҆ ть҆мѣ и҅ въ сѣни съмрьтьнѣ хоштетъ посѣтити
и҅бо плѣнника а҅дама и҅ плѣнꙿницѫ е҅угѫ о҅тꙿ страстии раꙁдрѣшитъ грꙙдетъ ꙗ҅ко б꙯ъ и҅ сꙑнъ ѥ҅ю̑
нъ да сꙿ н҄имъ сьнидемъ
нъ да с н҄имъ ликъствоуѥмъ
нъ да въꙁиграѥ҅мꙿ сꙙ
нъ да потъштимъ сꙙ
нъ да проводимъ
нъ да въспоѥ҅мъ
грꙙдетъ бо и҅стꙑи чловѣколюбь҆цъ и҅ꙁвестъ вѣчь҆нъи҆хъ ѫ҅жꙿникъ мѫжь҆ствомъ и҅ о҅бластиѭ̑ великоѭ̑ живѫштиихъ въ гробѣхъ ѧ҅же о̑умѫчи о҅бидь҆ливꙑ и҅ непобѣдимꙑи҆ мѫчител҄ь о̑умѫченꙑ и҆ о҅тъ бога ꙗ҅ко противникъ о̑украдъ и҅ събꙿравъ живѫштꙙѧ вꙑспрь҆
тоу а҅вьлъ пожъренꙑи прѣжде и҅ пръвꙑи правь҆дникъ пастоухъ христосовъ пастоуховъ о҅браꙁъ бꙑвꙿ неправь҆дноуоумоу ꙁаколению̑
Тоу а҅враа҅мъ прадѣдъ х꙯совъ жъръцъ и҅же беꙁбожьнѫѭ̑ и҅ бесъмрътънѫѭ̑ жрътвѫ богоу пожрълъ ѥ҅стъ
тоу сь҆вꙙꙁанꙑи и҅сакъ съвꙙꙁанꙑи древл҄е о҅тъ а҅враа҅ма въ х꙯совъ о҅браꙁъ
тоу їа҅кѡ̑въ въ а҅дѣ ниꙁъ печаленъ съи҆ древь҆ѥ прискръбънъ ꙁа їѡ̑сифа вꙑспрь҆
тоу мѡ̑у.сии въ тъмнꙑи҅хъ ниꙁъ ꙗ҅коже бѣ въ крабии҆ вь҆ ть҆мнꙑи҅хъ ниꙁъ
тоу даниилъ въ прѣи҅сподн҄ии҅мъ гробѣ а҅довѣ
тоу и҅ѥ҅ремиꙗ ꙗ҅ко въ ꙗ҅мѣ тинь҆нѣи҆ въ а҅дьстѣа҅мь гробѣ и҅ съмрь҆тьнѣѣмꙿ и҅стьлѣнии҆
тоу въ чрѣвѣ а҅дь҆стѣѣмъ лежитъ їѡ̑на въ о҅браꙁѣхъ христоса вѣчь҆нааго и҅ прѣвѣчь҆наа҅го и҅о҅нꙑ живѫштоуо̑умоу вь҆ вѣкъ и҅ вь҆ вѣкъ вѣкомъ и҅ на вѣкꙑ и҅ ѥ҅ште
Тоу давꙑдъ о҅ть҆цъ бж꙯ии҆ и҅ж н҄егоже по пль҆ти х꙯с роди сꙙ
и҅ что глагол҄ѫ давꙑда и҅ їѡ̑нѫ и҅ соломѡ̑на
тоу самъ їѡ̑а҅нъ великꙑи и҅ бол҄ии҆ вь҆сѣхъ пророкъ ꙗ҅ко въ ть҆мнѣхъ ложеснѣхъ х꙯са проповѣдаѧ гробьнꙑи҅мъ вьсѣмъ соугоубънꙑи҆ прѣдътеча и҅ проповѣдникъ живꙑи҅мъ и҅ мрътвꙑмъ посъланꙑи҆ о҅тъ ть҆мницꙙ и҅родовꙑ въ ть҆мницѫ доушевънѫѭ̑ о̑умь҆ршии҅мъ о҅тъ вѣка правь҆дь҆никомъ и҅ неправьдникомъ
и҅ о҅въ и҅хъ къ бо꙯у глаголаа҅ше
и҅ чрѣва а҅дова вь҆пл҄ь мои҆ о̑услꙑша гласъ мои҆
о҅тъвръже мꙙ въ глѫбинꙑ
въꙁпихъ к тебѣ
г꙯и г꙯и о̑услꙑши гласъ мои҆
и҅ дроугꙑи҆
просвѣти лице твоѥ и҅ съпасени бѫдемъ
и҅ и҅нъ
сѣдꙙи на херовимѣ ꙗ҅ви сꙙ
въꙁдвигни силѫ твоѭ̑ и҅ приди съпастъ насъ
и҅ и҅нъ
скоро да варꙙтъ нꙑ штедротꙑ твоѧ г꙯и
и҅ дроугꙑи҅
и҅ꙁбави доушѫ моѭ̑ о҅тъ а҅да прѣи҅сподь҆нꙗго
и҅ и҅нъ
г꙯и и҅ꙁвелъ ѥ҅си о҅тъ а҅да доушѫ моѭ̑
и҅ дроугꙑи҆
не о҅стави доушꙙ моѥ҅ѧ въ а҅дѣ
и҅ и҅нъ
да вь҆ꙁидетъ и҅ꙁ исть҆лѣниꙗ животъ мои кꙿ тебѣ г꙯и бж꙯е мои҆
съмотри
тѣмꙿже чловѣкꙑ о̑убо въ пль҆ти сѫштꙙ плътиѭ̑ дш꙯евь҆нѫѭ̑ богъ и҅ слово посѣтилъ ѥ҅стъ
Тѣмже потъштимъ сꙙ и҅ мꙑсль҆ѭ̑ въ а҅дѣ и҅дѣмъ ꙗ҅ко да видимъ како тоу тъгда дръжавоѭ̑ крѣпъ҆коѭ̑ о҅тънѫдь҆ дръжитъ дръжꙙштаа҅го мѫчител҄ьство и҅ вои҅нꙑ свои҅мъ блистаниѥ҅мъ не о̑умираѭ̑штии҅мъ о҅ н҄емъ плькомъ чинꙑ вꙙжетъ
тоу съкроуши дръжавѫ лѫкомъ ѥ҅го ѥ҅гда кръ҆стъ ꙗ҅ко лѫкъ бж꙯иꙗ҅ма рѫкама ѫ҅ꙁами ꙗ҅ко тꙙтивоѭ̑ налꙙче
коѥ҅го бо и҅ пособиꙗ трѣбоуѥ҅тъ х꙯с
тѣмꙿже и҅ сꙿнидошꙙ тъгда текѫште въкꙋпѣ и҅ послѣдоуѭ̑ште богови и҅ господи на гробьнаꙗ и҅ вь҆сеи ꙁеми глѫбь҆шаꙗ о̑умь҆рь҆шии҅мъ о҅тъ вѣка подъ ꙁемь҆ѥ҆ѭ̑ жилишта и҅ꙁвести о҅кованꙑѧ҆ о҅тъ вѣка съпꙙштꙙѧ
и҅ ꙗ҅ко о̑убо врата и҅ бесль҆нь҆наꙗ а҅дова жилишта жилишта же и҅ тъмницꙙ и҅ съкровишта и҅ врьть҆пи божиѥ҆ посѣштениѥ и҅ свѣтъло пришъствиѥ ѥ҅го постиже Вараѥ҅тъ вь҆сꙙ гаврии҅лъ а҅рꙿхистратигъ
ꙗ҅коже по о҅бꙑчаю̑ радости благовѣштениꙗ приноситъ чловѣкомъ и҅ глаголъ е҅теръ крѣпокъ и҅ а҅рханг҄ель҆скъ и҅ воѥводь҆скъ свѣть҆лъ и҅ ль҆вь҆скъ къ противь҆нꙑи҅мъ силамъ гласомъ велиѥ҅мъ глагол҄етъ
въꙁмѣте врата кнꙙꙁи ваши
с н҄имиже въпиѥ҅тъ михаи҅лъ
и҅ въꙁь҆мѣте сꙙ врата вѣчьнаꙗ
потом же и҅ силꙑ рѣшꙙ
о҅тъстѫпите вратници ꙁаконопрѣстѫпꙿнии҆
такожде владꙑчь҆ствиꙗ съ о҅бластиѭ̑
съкроушите сꙙ желѣꙁнаꙗ ѫ҅жа нераꙁдрѣшимаꙗ
и҅ и҅нъ
постꙑдите сꙙ противь҆нии сѫпостати
и҅ дрꙋгꙑи҆
о̑убои҅те сꙙ мѫчител҄е ꙁаконопрѣстѫпꙿнии҆
вь҆ꙁьмѣте врата кнꙙꙁи ваши
вь҆ꙁь҆мѣте врата
не о҅тврь҆ꙁѣте бо нъ о҅тъ самѣхъ о҅сновании вь҆ꙁь҆мѣте ꙗ
въꙁь҆мѣте врата кнꙙꙁи ваши
тѣмже ни народомъ вашимъ нъ мь҆нꙙштии҅мъ сꙙ кнꙙꙁемъ бꙑти повелѣваатъ глагол҄ꙙ
въꙁь҆мѣте врата кнꙙꙁи ваши
вь҆ꙁь҆мѣте врата
приде бо х꙯с небесъскꙑѧ двь҆ри
пѫть҆ сътворите въшъдъшоуо̑умоу на ꙁападъскꙑѧ ꙁападꙑ
господь҆ и҅мꙙ ѥ҅моу и҅ господоу и҅сходꙑ съмрь҆тьнꙑи҅мъ вратомъ
въходꙑ сь҆мрь҆ть҆нꙑѧ҆ вꙑ сътвористе
а҅ и҅сходъ самъ сътворитъ приде
тѣмже вь҆ꙁꙿмѣте врата кнꙙꙁи ваши
вь҆ꙁмѣте и҅ не моудите
Въꙁꙿмѣте
скоро вь҆ꙁмѣте и҅ не жь҆дѣте
вь҆ꙁь҆мѣте сꙙ врата вѣчь҆наꙗ҆
въкоупѣ же силꙑ въскликнѫшꙙ
въкоупѣ же врата въꙁꙙшꙙ сꙙ
въкоупѣ желѣꙁꙿнаꙗ ѫ҅жа и҅ верѣѧ съкроушишꙙ сꙙ
въкоупѣ ꙁатвори о҅тъпадошꙙ
въкоупѣ о҅снованиꙗ тъмницꙙ подвижашꙙ сꙙ
о̑устрашишꙙ сꙙ
подвижашꙙ сꙙ
о̑ужаснѫшꙙ сꙙ
съмꙙтошꙙ сꙙ
о҅блѣдѣшꙙ
сташꙙ въкоупѣ
дивишꙙ сꙙ
недомꙑслишꙙ сꙙ въкоупѣ и҅ вь҆стрепеташꙙ
и҅ о҅въ и҅хъ ꙁѣѧ стоꙗ҅ше
о҅въ же колѣнома лице покрꙑваа҅ше
а҅ дроугꙑи ниць ꙁадь҆хнѣа҅ше сꙙ
и҅ и҅нъ ꙗ҅ко мрь҆твъ о҅цѣпааше
а҅ дроугꙑи о̑ужасомъ дръжимъ бѣ и҅ о҅блѣдѣвъ лежаа҅ше
тоу сътрꙙсе сꙙ вь҆ н҄емъ
тоу раꙁвръꙁошꙙ о̑уꙁдꙑ своѧ глагол҄ѫште
кто сь҆де ѥ҅стъ цѣсарь҆ славѣ
кто сь҆ ѥ҅стъ таковъи҆ таковаꙗ съ толицѣми сь҆де творꙙ чоудеса
кто сь҆ ѥ҅стъ цр꙯ь славѣ творꙙи҆ нꙑнꙗ въ а҅дѣ не бꙑвъшаꙗ никъгдаже въ а҅дѣ
кꙿто сь҆ ѥ҅стъ и҅ꙁводꙙи҆ о҅тъсѫдоу о҅кованꙑѧ о҅тъ вѣка
кто сь҆ ѥ҅стъ раꙁдроушивꙑи҆ нашѫ непобѣдимѫѭ̑ дръжавѫ и҅ мѫжь҆ство
о̑увѣдѣти ли хоштете кто сь҆ ѥ҅стъ цр꙯ь славѣ
гь крѣпъкъ и҅ силь҆нъ
г꙯ь силенъ и҅ крѣпъкъ и непобѣдимъ въ бранехъ
сь҆ ѥ҅стъ о҅тъвръгъи҆ вꙑ отъ небесъскꙑи҅хъ мѣстъ и҅ о҅ ꙁеми посълавъ ҆Ѡ о҅каꙿнии ꙁаконопрѣстѫпꙿници мѫчител҄е
о҅нъ и҅стꙑи ѥ҅стъ съкроушивъи҆ въ їѡ̑рданьскꙑхъ водахъ главꙑ ꙁмие҅въ вашихъ
сь҆ и҅стъ ѥ҅стъ о҅бличивъи крьстомъ и҅ поꙁороу сътворивъ и҅ о҅слабл҄ь жилꙑ вашꙙ
тъ и҅стꙑи ѥ҅стъ съвꙙꙁавꙑи҆ и҅ о҅мрачъ и҅ въ беꙁдьнѫ пось҆лавъ вꙑ
Сь и҅стꙑи҅ ѥ҅стъ посꙑлаѧи вꙑ въ о҅гн҄ь вѣчьнꙑи҆ и҅ вь г҄ео҅нꙿнѫ
тѣмже не моудите не жидѣте нъ подвигнѣте сꙙ и҅ ѫ҅жникꙑ и҅ꙁведѣте ѧ҅же доселѣ пожрѣсте
ваша бо дръжава о̑уже раꙁдроуши сꙙ
ваше мѫчител҄ьство о̑уже прѣста
ваша гръдꙑн҄и до конь҆ца о҅слабѣ
ваша крѣпость и҅ꙁнеможе и҅ погꙑбе
сь҆ѧ господьн҄ꙙ силꙑ противънꙑи҅мъ силамъ гл꙯аꙿхѫ
въкоупѣ же и҅ ть҆штаа҅хѫ сꙙ
и҅ и҅ни мѫчителꙗ вꙙꙁаахѫ
и҅ дроуꙁии вѣчь҆нꙑѧ҆ сь҆вꙙꙁьн҄ꙙ и҅споуштаахѫ
а҅ дроуꙁии҆ слоужаахѫ въскорѣ
о҅ви же ꙗ҅ко богоу и҅ цѣсароу и҅ побѣдителю прѣстоꙗ҅хѫ
и҅ поꙁна гласъ ходꙙштоуо̑умоу въ ть҆мници
гласъ ногоу е҅тера слꙑшѫ къ намъ грꙙдѫшта
и҅ а҅ште тъ въ и҅стинѫ сѣмо прити и҅ꙁволилъ ѥ҅стъ мꙑ от ѫ҅ꙁъ свободимъ сꙙ
а҅ште въ и҅стинѫ о҅ного съ нами видимꙿ мꙑ о҅тъ ѫ҅ꙁъ и҅ꙁбавь҆ꙗ҅емъ сꙙ
си и҅ подобьнаꙗ симъ а҅дамоу глагол҄ѫштоу къ вь҆сѣмъ сѫштии҅мъ сь҆ н҄имъ сь҆вꙙꙁь҆н҄емъ вь҆ниде господь҆ к н҄имъ побѣдноѥ҅ о҅рѫжьѥ крь҆ста дръжꙙ Егоже видѣвъ а҅дамъ съꙁъданꙑи прѣжде и҅ о̑ужасомъ вь҆ꙁбивь прь҆си вь҆ꙁпи къ вь҆сѣмъ сь҆пꙙштии҅мъ о҅тъ вѣка
и҅ рече
господь҆ мои сь҆ всѣми
и҅ о҅тъвѣштавъ х꙯съ гл꙯а а҅дамови
и҅ съ д꙯хомъ твои҅мъ
и҅ їмъ ꙁа рѫкѫ вь҆скрѣшаатъ глагол҄ꙙ
вь҆стани сь҆пꙙи҆
а҅ꙁъ б꙯ъ твои҆ бꙑвꙑи тебе ради сꙑнъ твои҆ нꙑнꙗ глагол҄ꙙ и҅ по о҅бласти повелѣваѧ сьвꙙꙁьн҄емь҆
и҅ꙁидѣте
и҅ сѫштии҅мъ вь҆ ть҆мѣ
просвѣтите сꙙ
и҅ лежꙙштии҆мъ
вь҆станѣте
тебѣ повелѣваѭ̑
вьстани сь҆пꙙи҆
Не сего бо ради тꙙ сътворихъ да въ а҅дѣ съвꙙꙁанъ ѥ҅си
въскрьсни о҅тъ мрьтвꙑи҅хъ
а҅ꙁъ бо ѥ҅смъ животъ чловѣчь҆скꙑи҆
въскрь҆сни съꙁь҆даниѥ҆ моѥ҆
въскрь҆сни ꙁраче мои бꙑвꙑи по о҅браꙁоу моѥ҅моу
въстани пои҅ди о҅тъсѫдоу
и҅ тꙑ бо о҅ мь҆нѣ и҅ а҅ꙁъ о҅ тебѣ
тебе ради богъ твои҆ бꙑхъ сꙑнъ твои҆
тебе ради господь сꙑ приѧхъ о҅браꙁъ твои раба
тебе ради сꙑ прѣвꙑшь҆и небесъ придохъ на ꙁемьѭ̑ и҅ подъ ꙁемл҄еѭ̑
тебе ради чловѣка бꙑхъ ꙗ҅ко чловѣкъ бес помошти свободь҆и҅ въ мрь҆твꙑи҅хъ
тебе ради и҅шъдъшааго о҅тъ врь҆тограда и҅ю̑деѡ̑мъ прѣданъ бꙑхъ о҅тъ врь҆та
и҅ въ врьтѣ осѫжденъ бꙑхъ
виждъ лица моѥго ꙁапл҄ьвань҆ꙗ ꙗ҅же тебе ради приѧ҅хъ да тебе о̑устроѭ̑ въ прь҆воѥ дъхновень҆ѥ
виждь҆ ми ланитама о̑ударань҆ꙗ ꙗ҅же приѧхъ да тебѣ раꙁвраштенꙑи ꙁракъ и҅справь҆ѭ̑ въ прь҆вꙑи҆ о҅браꙁъ
Виждъ ми плештьма ранꙑ ѧ҅же приѧ҅хъ да раꙁметаѭ̑ твои҅хъ грѣхъ брѣмꙙ лежꙙштеѥ҆ на плештоу твоѥ҅ю̑
виждъ мои пригвожденѣи рѫцѣ и҅же прость҆рѣхъ на дрѣвѣ добрѣ тебе ради прость҆рь҆шааго на дрѣво рѫцѣ ꙁьлѣ
виждъ мои пригвожденѣи҆ и҅ прибь҆ѥ҅нѣ на дрѣвѣ ноꙁѣ твоѥ҅ю̑ ради ногоу текъшоу къ дрѣвоу ꙁь҆лѣ въ шестꙑи дь҆нь҆
твоѥ о҅сѫждень҆ѥ бꙑстъ вь҆ шестꙑи҆ дь҆нь҆
и҅ твоѥ посѫждениѥ҆ и҅ раю̑ о҅тврь҆стиѥ҆ сътворихъ
въкоусихъ тебе ради ꙁльчи да и҅сцѣл҄ѫ тебе сь҆нѣди о҅ноѧ сладъкꙑѧ҆ горь҆кѫѭ̑ сласть
въкоусихъ о҅ць҆та да раꙁорѫ твоѥ҅ѧ҆ сь҆мрь҆ти о҅цьть҆нѫѭ̑ и҅ лютѫѭ̑ чашѫ
и҅ приѧ҅хъ гѫбѫ да о҅тъмꙑѭ̑ рѫкописаньѥ҆ твоѥ҅го грѣха
приѧ҅хъ и҅ трь҆сть҆ да напишѫ свободѫ родоу чловѣчь҆скоуѹ҄моу
о̑уснѫхъ на крь҆стѣ и҅ копь҆ѥмъ прободенъ бꙑхъ вь ребра тебе ради о̑уснѫвъшаꙿго въ раи и҅ е҅угѫ о҅тъ ребра и҅ꙁведъша
моѥ ребро и҅цѣлило ѥ҅стъ болѣꙁнь твоѥ҅го ребра
мои сънъ и҅ꙁведетъ тꙙ о҅тъ съмрьть҆нааго съна
моѥ копиѥ о̑уставило ѥ҅стъ о҅браштаѭ̑штее сꙙ на тꙙ копь҆ѥ
тѣмже въстані пои҅ди о҅тъсѫдоу
иꙁведохъ тꙙ о҅тъ ꙁемь҆ѧ раи҅скꙑѧ
въꙁбранихъ ти дрѣва животънааго о҅браꙁа
повелѣхъ херовимомъ рабъскꙑ стрѣшти тꙙ
сътворѫ херовимъ покланꙗти ти сꙙ
съкрꙑлъ сꙙ ѥ҅си о҅тъ б꙯а ꙗ҅ко нагъ
нъ се съкрꙑлъ ѥ҅си вь҆ себѣ б꙯а нага
о҅бль҆клъ сꙙ ѥ҅си въ срамь҆нѫѭ̑ кожь҆нѫѭ̑ риꙁѫ нъ о҅блѣкохъ сꙙ б꙯ъ пльти твоѥ҅ѧ҆ въ кожьнѫѭ̑ риꙁѫ
на се бо о̑умрѣхъ и҅ въскръснѫхъ да и҅ живꙑи҅ми и҅ мрьтвꙑи҅ми о҅бладаѭ̑
тѣмже вь҆станѣте пои҅дѣте
о҅ть҆ць҆ бо небесъскꙑи҆ погꙑбъшꙙѧ жидетъ о҅вцꙙ
херовимъскꙑи прѣстолъ о̑уготовилъ сꙙ ѥ҅стъ
трепеꙁа о̑уготова сꙙ
брашна готова
вѣчнии крови и҅ жилишта
съкровишта благꙑи҅хъ о҅твръꙁошꙙ сꙙ
небесь҆скоѥ цр꙯ьство прѣжде вѣкъ о̑уготови сꙙ
си же и҅ подобь҆наа симъ го꙯у глагол҄ѫштоу въскръсаѥ҅тъ с н҄имъ сꙑи҆ вь҆ н҄емь҆
҅Амин
ѡ̑ како ѥ҅гда боꙗ҅ꙁнь҆ и҅ страхъ о҅бь҆метъ ꙁемь҆нааго вь҆се ѥ҅го е҅сть҆ство а҅биѥ въꙁмѫштаѥтъ
҆Ѡ како прѣштеньѥ҆ а҅рхиереи҅ско въꙁꙿмѫти а҅постоль҆скꙑ трѫтꙑ
ѡ̑ како кнꙙꙁь дрь҆ꙁость҆ прогна а҅постоль҆скааго лика
ѡ̑ како сверѣпь҆ство владꙑкъ вьꙁмѫти о̑умъ о̑ученикъ
ѧ҅шꙙ бо сь҆мрьть҆нии҆ сьдѣтелꙗ вь҆сѣхъ
и҅ ꙗ҅коже а҅гнꙙ ꙁвѣриѥ тако х꙯а б꙯оо̑убиици и҅мъше приведошꙙ на дворъ а҅рꙿхие҅реѡ̑въ
тъгда же о̑устрѣл҄енъ бꙑстъ връховь҆н҄ии҆ а҅постолъ о҅тъврьжениїмꙿ
їѡ̑а҅ннъ о҅тиде бѣжавъ
ѳома невѣрие҅мъ о̑удръжанꙿ бꙑстъ
и҅ се дꙿва бѣста о҅тꙿ нихъ и҅дѫшта
страхомъ рѣста о̑убѣживѣ ꙁвѣри
боꙗ҅ꙁнь҆ѭ̑ о҅тъбѣживѣ ꙁвѣри
а҅ште бо и҅ сь҆мрьти наю̑ прѣдадꙙтꙿ не и҅мавѣ понести поношень҆ꙗ и҅хъ
и҅ а҅ште кръви нашеѧ не пролѣѭ̑тъ словесꙑ нꙑ о̑устрѣлꙙтъ
бѣживѣ а҅рꙿхие҅реи҅скꙑ ꙗ҅рости
о҅тъбѣживѣ книгъчии прѣштень҆ꙗ
побѣгнѣвѣ да не постижена бѫдевѣ и҅дѫшта
о̑уклонивѣ сꙙ о҅тъ сего пѫти да не сьрѣтена бѫдевѣ сверѣпꙑи҅ми ѧ҅ꙁꙑкꙑ
пастꙋха бо о̑убишꙙ
о҅вьцꙙ растрь҆гнѫшꙙ
кръмь҆чиѭ̑ о̑убишꙙ
сѫштиїхъ с н҄имъ въ глѫбинѣ потопꙙтъ
се помꙑшлꙗѭ̑шта и҅дѣа҅ста
правь въ҆ и҅стинѫ таци бѣшꙙ вьсѣа҅нии҆ при пѫти
и҅ се два бѣста о҅ть҆ н҄ихъ и҅дѫшта вь тъ дьнь҆
нъ въ тъ часъ вь҆ н҄ьже жиꙁнь҆ на дрѣвѣ пригвоꙁдишꙙ вь҆ н҄ьже бесь҆мрьть҆нааго съ мрь҆твь҆ци положишꙙ вь҆ нь҆же господьн҄ь о̑убии҅цꙙ ꙁапечать҆лѣшꙙ гробъ въ тъ дь҆нь҆ и҅дѣа҅шета
нъ вь тъ часъ не жьдаста сего видѣти
нъ бѣжаста въ тъ часъ
и҅ бесѣдоваста къ себѣ о҅ вꙿсемь҆ семь҆ приключь҆шиимъ сꙙ
слово и҅споуштаа҅ше и҅ проганꙗше недѫгꙑ
посꙑлааше глаголъ
и҅ о҅тъхождаа҅хѫ страсти
брь҆нь҆ѥ҅мъ о҅бнавь҆ꙗ҅ше ꙁѣници о҅чию̑
хромꙑѧ на течень҆ѥ словомъ ꙁъвааше
походилъ ꙗ҅коже по соухоу врь҆хоу морꙗ
боурѫ вѣтрь҆нѫ оутолилъ словомъ
ѧ҅тиѥ краꙗ риꙁꙑ крадѣаше и҅цѣл҄ень҆ꙗ҆
мꙑтарꙙ апостолꙑ творꙗꙗше
блѫдницѫ плакавь҆шѫ сꙙ вь҆ небесъскꙑи крѫгъ наставь҆ꙗше
Се къ себѣ глаголаста и҅ бесѣдоваста
си дѣла въ и҅стинѫ сѫтъ божиѧ силꙑ
си дѣла далече сѫтъ сь҆мрь҆ть҆наꙿго е҅сть҆ства
си дѣла въ и҅стинѫ бесь҆мрь҆ть҆наꙿго сѫтъ а҅ не сь҆мрь҆ть҆на
и҅ ꙗ҅коже чловѣкъ тако живѣа҅ше
ꙗ҅дѣꙿше хлѣбъ
и҅ жꙙдааше
хождаа҅ше ногама
и҅ троуждааше сꙙ
почивааше
и҅ работааше ноужди е҅стьствоу
съ мꙑтари вьꙁлежааше
и҅ сь любодѣи҅цами живѣа҅ше
досаждаѥ҅мъ трь҆пѣа҅ше
и҅ о̑умалꙗѥ҅мъ мльчаа҅ше
и҅ глаголааше нꙑнꙗ
дш꙯а моꙗ сь҆мꙙте сꙙ
ѧ҅тъ бꙑстъ
и҅ не въꙁможе бѣжати
съвꙙꙁанъ бꙑстъ
и҅ не въꙁможе о҅тъбѣгнѫти
о҅сѫжденъ бꙑстъ
и҅ не може побѣдити
на дрѣвѣ пригвожденъ бꙑстъ
и҅ не въꙁможе сь҆нити
о҅ць҆та напоѥ҅нъ бꙑстъ
и҅ не пои҅лъ въ того мѣсто горесть҆
копьѥ҅мъ боденъ бꙑстъ
и҅ крь҆вь҆ ѥго съ водоѭ̑ и҅стече
и҅ пакꙑ чловѣчь҆ска и҅ сь҆мрь҆ть҆на си въ и҅стинѫ нашего е҅стъства сѫтъ а҅ не бесьмꙿрь҆тъна
се помꙑшлꙗа҅шета о҅ вь҆сѣхъ приключъшии҅хъ сꙙ сихъ
наста доушевь҆нꙑи҆ крьмь҆чи рѣ҅шити прѣрѣкань҆ꙗ ѥ҅ю̑
приде правь҆дноѥ сль҆нь҆це
и҅ лоучѫ божь҆ства и҅ богораꙁоумиꙗ прость҆рѣ на нꙗ
наста и҅скомꙑи҆
и҅ самъ їс꙯ и҅дѣа҅ше с н҄има
прѣмѣни и҅ма о҅чи о҅баче тъгда да не поꙁнаѥ҅та ѥ҅го
хранꙗа҅ше бо себе да а҅витъ сꙙ и҅ма на прѣломь҆ѥ҅нии҅ хлѣба
каꙗ сѫтъ словеса си ꙗ҅же прѣрѣкае҅та къ себѣ ходꙙшта
и҅ ѥ҅ста сѣтьна
а҅ште бо и҅ ль҆гати хоштета лице ꙗ҅вь҆ꙗѥ҅тъ печаль҆
рьцѣта ми каꙗ сѫтъ словеса си ꙗ҅же прѣрѣкаѥ҅та къ себѣ
повѣдита и҅ мь҆нѣ бесѣдѫ ѭ̑же глагол҄ета
бѫдѫ и҅ а҅ꙁъ о҅бь҆шть҆никъ вашимъ словесемъ и҅мꙿже прѣрѣкаѥта
каꙗ о̑убо сѫтъ словеса ꙗ҅же прѣрѣкаѥта междоу собоѭ̑ ходꙙшта
и҅ е҅ста сѣтьна
лице вь҆пиѥ҅тъ ѥ҅же о҅ скрьби
о҅тъвѣшта же ѥ҅динъ о҅ть҆ н҄ею̑ ѥ҅моуже и҅мꙙ клеѡ̑па
и҅ рече к н҄емоу
да а҅ште о҅чима тоу не бѣ е҅да и҅ о̑ушима не слꙑша
аште и҅ тоу не бѣ ѥ҅гда сꙙ сътворишꙙ бꙑвьшаꙗ҆ не слꙑша ли
ни видѣлъ ѥ҅си ни о̑услꙑшалъ бꙑвъшааго
ни ли ꙁвꙙгома слꙑшалъ ѥ҅си
ни ли тварь҆ тꙙ нао̑учила бꙑвꙿшааго
ни ли стухиѧ҆ нао̑учишꙙ тꙙ и҅ꙁмѣн҄енꙑ бꙑвшꙙ
Сль҆нь҆це свѣта съвлъкъ сꙙ о҅блѣче сꙙ въ тъмѫ
лоунь҆скаа красота напрасно о҅мрь҆че
дь҆нь҆ вь҆ ноштъ сꙙ прѣо҅блѣче
а҅дова дръжава съвꙙꙁана бꙑстъ
и҅ не о̑увѣдѣлъ ѥ҅си бꙑвъшаа҅го
Тольма ли ѡ̑ мѫжоу дръжимъ ѥ҅си невѣдѣниѥ҅мь да сего не раꙁоумѣе҅ши
е҅да странникъ ѥ҅си сихъ мѣстъ
ѥ҅да нꙑнꙗ пришълъ ѥ҅си въ градъ сь҆
тварь҆ и҅ꙁмѣни сꙙ
и҅ не въꙁможе ли въꙁь҆рѣти
Онъ же рече
коѥ дивно дѣло наи҅де на жить҆ѥ҆
коѥ
и҅ сътрь҆пѣхъ да васъ съпасѫ
нао̑учита мꙙ а҅ште что дивно о҅тъ чловѣкꙿ сътворено бꙑстъ
о̑укажита ми а҅ште что ново а҅ви сꙙ въ твари
рече клеѡ̑па
не сълъгахъ рече ѡ̑ мѫжоу ꙗ҅ко странникъ ѥ҅си сихъ мѣстъ
а҅ште о҅тꙿнѫдь҆ не сь҆вѣси рь҆ци ми
а҅ште ли ѥ҅же о҅ страсти тъчь҆ѭ̑ не вѣси томоу тꙙ нао̑учѫ
о҅нъ же глаголаа҅ше
коѥ҆
послоушаи҆ мѫжоу а҅бьѥ и҅мꙙ и҅ о҅ть҆чь҆ство ѥ҅же о҅ їс꙯ѣ наꙁарѣнинѣ
е҅се мѫжь҆
вь҆стокъ и҅мꙙ ѥ҅го
мороу прѣштааше и҅ о̑утишаа҅ше сꙙ
силь҆нъ дѣломъ и҅ словомъ сь҆ прокаꙁы҆ съвлѣче ꙗ҅коже сь҆ риꙁꙑ
сильнъ дѣлꙑ повелѣвааше вѣтромъ
и҅ о̑устѫпаа҅хѫ
силь҆нъ словомъ касаа҅ше сꙙ жъгомꙑи҅мъ о҅гн҄емъ
и҅ хладни бꙑваа҅хѫ
силь҆нъ дѣлꙑ глаголаа҅ше а҅дови
и҅ їꙁношаа҅ше ть҆лѣнь҆нꙑѧ҆
силь҆нъ словомъ вь҆ꙁь҆мъ пꙙть҆ хлѣбъ прѣкрь҆ми множь҆ство
и҅ тлъпꙑ бѣсъ вь҆ свиниѧ҆ посꙑлаа҅ше
силь҆нъ словомъ касааше сꙙ соусѣ рѫцѣ
силь҆нъ дѣломъ проклинааше смокь҆вницѫ
и҅ їсъхнѣꙗ҅ше
сильнъ словомъ и҅ дѣль҆мь҆ водънааго трѫда строуѧ и҅ꙁь҆лиꙗ
и҅ о҅строуꙗ҅ше сь҆вѣтъ и҅хъ силь҆нъ словомъ и҅ дѣломъ
прѣдъ богомъ и҅ всѣми людь҆ми того прѣдашꙙ а҅рхие҅реи и҅ кнꙙꙁи на о҅сѫждень҆ѥ сьмрь҆ти
и҅ пропꙙшꙙ и҆
съвꙙꙁашꙙ рѫцѣ ѥ҅го
сътворьшоу толико чоудесъ пригвоꙁдишꙙ ноꙁѣ ѥ҅го
прѣсѣкъшии вль҆нꙑ морь҆скꙑѧ повѣсишꙙ жиꙁнь҆ на дрѣвѣ
ꙁаклашꙙ копь҆ѥ҅мъ
и҅ сьвѣдѣтел҄ьствовашꙙ ль҆жи
прѣдашꙙ и на о҅сѫждень҆ѥ сьмрь҆ти
и҅ прѣдастъ и пилатъ бивъ
и҅ ѧ҅ꙁꙑкъ вь҆пь҆ꙗ҅ше
вь҆ꙁьми
вьꙁь҆ми
пропьни и҆
ѡ̑ како лоука вь҆сь страхъ клео҅повъ помꙙнѫлъ
мь҆нѣхомъ рече ꙗ҅ко тъ съпасетъ ѧ҅ꙁꙑкꙑ
радовахомъ сꙙ ꙗ҅ко тъ спасетъ люди
не тако ли подобаа҅ше пострадати х꙯оу
и҅спрь҆ва сътворилъ б꙯ъ небо и҅ ꙁемьѭ̑
о̑уꙁь҆рите жиꙁнь҆ вашѫ висимѫ прѣдъ вами
а҅ꙁъ ѥ҅смъ жиꙁнь и҅ вь҆скрѣшень҆ѥ҆
и҅е҅ремиꙗ҆ рече
поражѫ пастꙋха
и҅ раꙁно пои҅дѫтъ о҅вь҆цꙙ
а҅ꙁъ ѥ҅смъ пастоухъ добрꙑи҆ а҅ште и҅ вꙑ о҅тъбѣгосте страхомъ о҅дръжими
дд꙯ъ рече
ꙗ҅дꙑи хлѣбъ мои҆ вьꙁвеличилъ ѥ҅стъ на мꙙ прѣль҆штень҆ѥ҆
и҅ самъ на вечери глаголаа҅ше
ѥ҅динъ о҅тъ васъ прѣдастъ мꙙ
нꙑнꙗ дш꙯а моꙗ҆ сь҆мꙙте сꙙ
и҅ въ страсти глаголаа҅ше
нꙑнꙗ приде часъ да прославитъ сꙙ сн꙯ъ чл꙯чьскꙑи
Дд꙯ъ рече
и҅ вь҆ жꙙждѫ моѭ̑ напои҅шꙙ мꙙ о҅цьта
е҅се съконь҆ча сꙙ
положишꙙ мꙙ вь҆ ровѣ прѣи҅сподьн҄имъ вь҆ ть҆мнꙑи҅хъ и҅ вь҆ сѣни сь҆мрьть҆нѣ
въстани боже
сѫди ꙁеми
їѡ̑на три дни въ к҄итѣ поживъ тридневъноѥ въскръсениѥ ѥ҅го проо҅бражаа҅ше
дд꙯ъ ѥ҅же о҅ въсхождении҆ въ правꙿдѫ провь҆стрѫби
въꙁиде б꙯ъ въсклицань҆ѥ҅мъ
г꙯ь въ гласѣ трѫбь҆нѣ
томоу слава
їа҅нꙿна а҅рхие҅п꙯па костатинꙗ града ꙁлатоо̑устааго слово на ст꙯ѫѭ пасхѫ
Радоуи҅те сꙙ о҅ г꙯и вьсегда вь҆ꙁлюбь҆ѥ҅наа брать҆ѥ
и҅ пакꙑ рекѫ
радоуите сꙙ
г꙯ь блиꙁъ
ничимже не пь҆цѣте сꙙ
г꙯ь и҅ꙁ мрьтвꙑи҅хъ въсталъ и҅ с н҄имъ народъ многъ ст꙯ꙑихъ
праꙁдь҆нъствоуи҅мъ о̑убо вь сласть҆ и҅ цѣломѫдрь҆ствь҆но
сь҆ бо въ и҅стинѫ дь҆нь҆ и҅же сътворилъ г꙯ь
въꙁдрадоуи҅м сꙙ и҅ вь҆ꙁвеселимъ сꙙ вь҆ н҄ь
проповѣдимъ сьпась҆нааго дь҆ни памꙙтиѥ
проповѣдимъ спаса нашего въскрѣшеньѥ҆
паче же наше съпасениѥ вь҆ꙁь҆пиїмъ
проповѣдимъ о̑умрь҆штвень҆ѥ диꙗ҅волово нечистꙑхъ бѣсъ плѣн҄ениѥ҆ съпасень҆ѥ крь҆стиꙗнь҆ско въскрѣшень҆ѥ҆ мрътвꙑи҅хъ
вь҆скрѣшеньѥ҆мъ бо христовомъ о̑угаснетъ г҄еѡ̑на о҅гн҄ьнаꙿ
чрь҆вь҆ же нео̑усꙑпаѧи о̑умираѥ҅тъ
а҅дъ мꙙтетъ сꙙ
диꙗволъ сѣтоуѥ҅тъ
грѣхъ о̑умрь҆штвꙗѥ҅тъ сꙙ
доуси лѫкавь҆нии҆ прогоними бꙑваѭ̑тъ
ꙁемь҆ниї на небеса вь҆сходꙙтъ
сѫштии вь҆ а҅дѣ свобождени бꙑваѭ̑тъ о҅тъ ѫ҅ꙁъ диꙗ҅вол҄ь и҅ къ богоу прибѣгаѭ̑ште глагол҄ѫтъ диꙗ҅волови
къде ти сь҆мрь҆ти жꙙло
кде ти а҅де побѣда
вина же намъ ѥ҅стъ свꙙтаа҅го праꙁдь҆нь҆ства и҅ тръжь҆ства сего х꙯ъ и҅же и҅ їсходатаи҅никъ ѥ҅стъ намъ вь҆сѣхъ добръ
тъ бо и҅спрьва нꙑ сътворилъ о҅тъ не сѫштааго вь҆ сѫштеѥ приведъ
тъ и҅ нꙑнѣ гꙑбнѫштꙙ съпаслъ о̑умрь҆штенꙑ о҅живилъ и҅ неприꙗ҅ꙁнина противъства о҅тꙙтъ
тъ рабꙑ нꙑ сѫштꙙ грѣхоу свободь҆ а҅вилъ ꙁагладивъ наше рѫкоѱань҆ѥ҆
х꙯ъ нꙑ рече и҅скоупилъ о҅тъ клꙙтвꙑ ꙁакона бꙑвъ ꙁа нꙑ клꙙтва ꙁа н҄еже достои҅тъ и҅ намъ решти
что въꙁдамъ господеви ꙁа вьсе ѥ҅же вь҆ꙁдалъ ѥ҅си намꙿ
б꙯ъ сꙑ и҅ночꙙдъ чловѣкъ насъ ради и҅ꙁволилъ бꙑти
и҅ бꙑстъ послоушливъ до сьмрьти да нꙑ о҅тъ вѣчь҆нꙑѧ҆ сь҆мь҆рти и҅ꙁбавитъ
въ рабиї о҅браꙁъ сꙙ о҅блѣче ангель҆скꙑи҆ владꙑка
пльть҆ приѧтъ богъ слово
и҅ чловѣкъ ꙗ҅вь҆ꙗ҅ше сꙙ съо҅браꙁь҆нъ и҅ равноѥ҅сть҆ствь҆нь о҆ц꙯оу
се прѣстрада да нꙑ о҅тъ неправдꙑ работꙑ и҅ꙁь҆метъ и҅ о҅тъ нечь҆стиꙗ и҅ꙁбавитъ
сего ради сътрь҆пѣ пострадати пль҆ть҆ѭ̑ подадител҄ь нашего живота
сего ради и҅ погребенъ бꙑстъ и҅сточникъ бесь҆мрь҆тиꙗ҆ да съмрьтьнꙑи҅мъ присно сѫшть҆и҆ животъ҆ подасть҆
и҆ пакꙑ же по ꙁеми добротворꙙ и҅сцѣл҄ѣѧ҆ чловѣчь҆скꙑѧ҆ страсти
недостои҅но же о҅тъ богоборьцъ жидовъ въсприи҅маше въꙁмь҆ꙁдиꙗ
господь же нашъ їсоу х꙯ъ ꙁа многѫѭ̑ благость҆ прокаженꙑѧ҅ о҅чиштаа҅ше слѣпꙑи҅мъ видѣнье даꙗ҅ше хромꙑѧ҆ цѣлꙗа҅ше бѣсꙑ проганꙗаше лаꙁара четврь҆тодь҆нь҆на и҅ꙁ мрьтвꙑи҅хъ въставилъ о҅тъ пꙙти хлѣбъ҆ пꙙть҆ тꙑсѫштъ насꙑшть҆ по мороу ходилъ водѫ вь҆ вино прѣложилъ кръвоточицѫ и҅цѣлилъ дьштерь҆ а҅рхисунагога о̑умъръшѫ о҅живилъ и҅ їнѣхъ многъ таи҅нъ достоинь҆ чоудесъ сътворилъ
жидове же ꙁавистиѭ̑ и҅ рьвь҆нь҆ѥ҅мь҆ обь҆ѧ҅ти о҅вогда камениѥ҅мъ биꙗ҅хѫ г꙯а
дроугои҅ци же о҅коушаа҅хѫ сꙙ съ стѣнъ съринѫти
конь҆чнѣѥ҅ же и҅ на кръстъ приведошꙙ и҆
нъ г꙯ь нашꙿ їу꙯ х꙯ь не подражилъ ꙁлобѫ хоулънꙑи҅хъ жидовъ нъ и҅ плешти свои даꙗ҆ше на ранꙑ по пророчь҆скоумоу и҅ ланитѣ свои на ꙁао̑ушеньꙗ
и҅ не о҅тъврати лица своѥ҅го о҅тъ стоуда пль҆ваньꙗ
и҅ конь҆чь҆нѣе҆ ꙗ҅ко о҅вчꙙ на ꙁаколень҆ѥ҆ приведенъ бꙑстъ и҅ ꙗ҅коже а҅гнꙙ прѣдъ стригѫштиїмъ ѥ҅го беꙁъ гласа не противꙙ сꙙ не прѣрѣкаѧ҆
хоулимъ не въꙁъхоулꙗаше
страждꙙ не прѣштаа҅ше
прѣдааше же себе сѫдꙙштоуо̑умоу въ правьдѫ
не приде бо въ прьвоѥ҆ пришьствиѥ҆ мѫчити и҅ каꙁнь҆ сьтворити невѣрь҆нꙑимъ
нъ въсхотѣ длъготрь҆пѣлиїмъ и҅ трь҆пѣнь҆ѥ҅мъ наставити ꙁаблѫждъшии҅хъ на и҅стинѫ
и҅ о̑увѣждь господь҆н҄ѫ благость҆ великѫѭ̑
хоулꙗа҅хѫ ѥ҅го жидове и҅ глаголаахѫ к н҄емоу
бѣсъ и҅маши
г꙯ь же дльготрь҆пѣливъ сꙑ бѣсꙑ проганꙗа҅ше
жидове на лице господьн҄е пл҄ьваа҅хѫ
о҅нъ же слѣпь҆цꙙ и҅хъ цѣлꙗа҅ше
жидове х꙯а камень҆ѥ҅мъ побиваахѫ
х꙯ъ же хромцемъ и҅хъ теченьѥ дароваа҅ше
и҅ вселичь҆скꙑ съконь҆ча добротворꙙ досаждаѭ̑штимъ е҅моу и҅ въ ꙁь҆лъ мѣсто добро дароваѧ не похвалꙗѭ̑штиїмъ тѣмъ и҆ скврьнь҆нꙑи҅мъ чловѣкомъ кротко же трь҆пꙙ клеветꙑ
и҅ немошть҆нъ мнимъ бѣ прие҅мь҆ѧ҆и҆ чь҆сть҆ о҅тъ а҅гг҄елъ
и҅ да не продь҆л҄ѫ слова да придемъ вь самѫ главѫ вештиї
конь҆чь҆нѣе же веденъ бꙑвааше на крьстъ и҅ на сь҆мрь҆ть славьнъи҆ цѣсарь
и҅ пригвожденъ бꙑстъ на дрѣвѣ славимꙑи҆ херовимомъ и҅ серафимомъ и҆ вь҆сѣми силами а҅гг҄ель҆сками покланꙗньѥ прие҆мь҆ѧ
си о̑убо кротъко подъѧ҆тъ же и҅ пострада намъ прѣдъѱань҆ѥ҆ подаѧ҆ и҅ о̑учител҄ь кротости бꙑваѧ҆
сего ради о̑убо и҅ мꙑ дль҆жꙿни ѥ҅смъ трь҆пѣти ꙁълꙑи҅хъ чловѣкъ прѣштень҆ꙗ҆
нъ и҅ на крь҆стѣ повѣшенъ бꙑвъ бол҄ьша дѣла и҅ множаи҅ша чоудеса покаꙁалъ да понѣ тако о̑уставитъ б꙯омрь҆ꙁь҆кꙑи҅хъ неи҅стовь҆ство да не и҅мѣѭ̑тъ винꙑ невѣрь҆ꙗ҆ ни да глагол҄ѫтъ ꙗ҅ко
проста чл꙯ка пропꙙхомъ
пръвоѥ о̑убо сътрь҆пѣ х꙯ъ пропꙙтъ бꙑти да бѣсꙑ сѫштꙙѧ҆ на а҅ерѣ проженетъ
повѣшенъ бꙑстъ на дрѣвѣ да бꙑвъшь҆и древь҆ѥ грѣхъ дрѣвомъ чловѣкомꙿ и҅цѣлитъ
прободенъ же бꙑстъ и҅ копь҆ѥ҅мъ вь҆ ребра ꙁа приѧ҅тѫѭ о҅тъ ребръ а҅дамовъ женѫ
ꙁан҄еже о̑убо ꙁмиї еугѫ прѣль҆стилъ е҅уга же прѣстѫпити а҅дама сътворила
и҅ꙁиде же о҅търечениѥ на о҅бою
и҅ о̑уцѣсари сꙙ сь҆мрь҆ть҆ о҅тъ а҅дама до мосеа҆ и҅ на не съгрѣшь҆шиїхъ
сего ради прободена бꙑшꙙ ребра да о̑увѣмъ ꙗ҅ко не тъкма мѫжемъ принесе съпасень҆ѥ страсть҆ хв꙯а нъ и҅ женамъ
а҅дамъ бо пръвъ съꙁъданъ бꙑстъ
потомъ е҅уга
и҅ а҅дамъ о̑убо не прѣльштенъ бꙑстъ
жена же въ о҅слоушаниї бꙑстъ
съпасена же бѫдетъ прижить҆ѥ҅мъ чꙙдъ
кꙑи҅м же прижить҆ѥ҅мъ чꙙдъ
не прижитиѥ҅мь ли чꙙда мариїна
та бо х꙯а сп꙯са прижитъ не съ мѫжемъ бꙑвъши ꙗ҅коже и҅саи҅ꙗ҆ послоушьствоуѥтъ нъ дх꙯оу ст꙯оу о҅сѣн҄ьшоу ѭ̑ ꙗ҅коже а҅рꙿханꙿг҄елъ гауриїлъ благовѣстилъ
Сеѧ о̑убо ради винꙑ и҅ ребра прободена бꙑваѭ̑тъ христова да и҅ прѣжде реченаа станѫтъ и҅ таи҅наа крь҆штень҆ꙗ проповѣдана бѫдѫтъ и҅ благодѣть҆ хотꙙштиꙗ вь҆сиꙗти
и҅стече бо крь҆вь҆ и҅ вода и҅ꙁ-д ребръ хръстовъ да и҅ рѫкоѱаньѥ҆ грѣхъ нашихъ ꙁагладитъ и҅ кръвь҆ѭ̑ ѥ҅го о҅чистимъ сꙙ и҅ породѫ вь҆сприи҅мемъ
ѡ̑ вельꙗ҅ таи҅на
покаꙗ҅лъ сꙙ раꙁбои҅никъ
водѣ о҅брѣсти сꙙ да сꙙ крь҆ститъ
на крь҆стѣ висѣѣше
не бѣ никакоже о҅браꙁа крь҆штень҆ꙗ ни и҅сточника ни е҅ꙁера ни дъжда ни творꙙштааго молитвꙑ
вь҆си о̑убо о̑ученици раꙁбѣгошꙙ сꙙ ꙁа страха и҅ю̑деи҅ска
нъ не не и҅мѣ їс꙯ водꙑ
нъ и҅ на крь҆стѣ висимъ сь҆дѣтел҄ь водъ бꙑстъ
Пон҄еже о̑убо не бѣ како вь цѣсарь҆ствь҆ѥ небесꙿное вь҆нити раꙁбои҅никоу беꙁъ крьштень҆ꙗ҆ подобаа҅ше ѥ҅моу покаавъшоу сꙙ не лишити сꙙ крьштень҆ꙗ
водѫ и҅ крьвь и҅сточи о҅тъ прободенꙑи҅хъ ребръ свои҅хъ сп꙯съ да и҅ раꙁбои҅ника свободитъ о҅тъ належꙙштии҅хъ ѥ҅моу ꙁълъ и҅ крь҆вь҆ своѭ̑ и҅ꙁбавь҆е҅ньѥ бꙑвъше ꙗ҅витъ и҅мѫштиїмъ на н҄ь надеждѫ
а҅ште бо крь҆вь҆ ю̑нь҆ча и҅ коꙁь҆лꙗ и҅ попелъ ю̑ницꙙ кропимъ о҅скврь҆н҄енꙑи҅хъ ст꙯итъ на о҅чиштениѥ пль҆ти колми паче крь҆вь҆ христоваꙗ и҅ спаса нашего о҅чиштениѥ бꙑстъ вь҆сѣмъ крь҆стиꙗ҅номъ
а҅ште речетъ ти кто о҅тъ невѣрь҆нꙑхъ почто пропꙙтъ бꙑстъ х꙯с рьци ѥ҅моу
да бꙑвъшии҆ грѣхъ въ породѣ дрѣвомъ раꙁоритъ
а҅ште речетъ ти почто же и҅ трь҆ниѥ҆ носилъ рьци е҅мꙋ
да трь҆ниѥ҆ и҅ вль҆чь҆ць҆ а҅дамово и҅скоренитъ
о҅нъ бо стенати и҅ трꙙсти сꙙ о҅сѫжденъ бꙑстъ и҅ трьнь҆ѥ и҅ трь҆ниѥ и҅ вль҆чецъ дѣлати
їс꙯ же чловѣколюбь҆ць҆ сꙑ хотꙙ промꙑслити ꙁа своѥ҅го сътворень҆ꙗ вь҆се пострада насъ дѣл҄ьма да мꙑ о҅тъ о҅сѫжденьꙗ҆ свободь҆ бѫдемъ
ꙗ҅коже породи сꙙ о҅тъ женꙑ да прибꙑвъшии҆ грѣхъ чловѣкомъ о҅тъмꙑѥ҅тъ такожде и҅ трьниѥ҅мъ вѣнь҆чанъ бꙑстъ да вь҆ꙁдѣланѫѭ̑ ꙁьлѣ ꙁемь҆ѭ̑ грѣхомъ свои҅мъ послоушании҅мъ кротчѣи҅шѫ сътворитъ
а҅ште ти речетъ почто ꙁлъчъ и҅ о҅ць҆тъ и҅спилъ рь҆ци ѥ҅мꙋ
да мꙑ сь҆мрь҆тонось҆нъ ꙗ҅дъ ꙁмии҅нъ и҅ꙁблюѥ҅мъ
та бо ꙁльчъ сладость҆ бꙑстъ намъ и҅ и҅сцѣл҄ень҆ѥ҆
а҅ште ти речетъ пакꙑ невѣрь҆нꙑи҆ почто пристѫпаѭ̑ште на колѣноу покланꙗа҅хѫ сꙙ ѥ҅моу рь҆ци ѥ҅моу
да ї не хотꙙште поклонꙙтъ сꙙ ѥ҅моу жидове и҅ не по вол҄и повѣдꙙтъ цѣсарь҆ствиѥ ѥ҅го на ꙁеми
нꙑнꙗ о̑убо рѫгаѭ̑ште сꙙ покланꙗѭ̑тъ сꙙ не вѣдѫште ѥ҅же творѣа҅хѫ
въ бѫдѫштее же вь҆скрѣшень҆ѥ вь҆сѣко колѣно покланитъ сꙙ небесь҆скꙑи҅хъ и҅ ꙁемьнꙑи҅хъ и҅ прѣи҅сподь҆н҄иїхъ
и҅ вь҆сѣкъ ѧ҆ꙁꙑкъ и҅сповѣстъ сꙙ ꙗ҅ко г꙯ь їу꙯ х꙯ъ въ славѫ б꙯а о҅ц꙯а
а҅минъ
҅Иматъ же и҅ плаштъ тъ и҅нѫ прить҆чѫ
не тъкма бо цѣсарь҆ство о҅браꙁовааше нъ и҅ кръвоꙗ҅день҆ѥ и҅ о̑убиїство жидовъ ꙗ҅вь҆ꙗ҅ше
дашꙙ же и҅ трь҆сть҆ въ рѫцѣ ѥ҅го да вь҆пишѫтъ сꙙ грѣси и҅хъ
се о̑убо х꙯оборꙿци творѣа҅хѫ не раꙁоумѣѭ̑ште пропинаѥ҅ма паче же вол҄еѭ̑ о҅слъпꙿше
тварь҆ же не раꙁоумѣ своѥ҅го ꙁиждителꙗ и҅ творь҆ца
ѥ҅дꙿначе бо сп꙯соу на крь҆стѣ висимоу видѣвъ чоувь҆ствь҆ноѥ сль҆нь҆це х꙯а правь҆днааго сль҆нь҆ца досаждаѥ҅ма беꙁаконꙿникꙑ нъ тръпꙙ дръꙁость҆ о҅тъбѣжа о҅мрачивъ ꙁемь҆ѭ̑ беꙁаконь҆но сѫште просвѣштати о҅чи творꙙштиїмъ прѣвелико беꙁаконь҆ѥ҆
не тъкма же сль҆ньце бѣжа нъ и҅ ꙁемь҆ꙗ трꙙсѣа҅ше сꙙ не трь҆пꙙшти беꙁаконь҆ꙗ жидовь҆ска покаꙁаѭ̑шти ж и оучꙙшти ꙗ҅ко б꙯ъ бѣ пропинаѥ҅мꙑи҆
тѣмꙿже и не трь҆пѣа҅ше нъ негодовааше не хотꙙшти носити на себѣ богомръꙁъкꙑи҅хъ жидовъ
Не сице бо брата о̑убівъ каи҅нъ о҅скврь҆ни ꙁемь҆ѭ̑
ни сице о̑утꙙжилъ ꙁемь҆ѭ̑ стлъпотворениѥ споловъ
ни сице о҅скврьнишꙙ ѥ҅ѧ неправꙿдосътворении҅мъ содомь҆ꙗне
ни сами циї сътворишꙙ и҅долꙑ о҅ть҆ н҄еѧ
ни сице о̑утꙙжъчила ѭ̑ кръвь҆ ꙁахарии҅на ѥ҅лꙿма жидове нечь҆стиѥ҅ се великоѥ҆ сътворишꙙ
сего бо дѣл҄ьма и҅ жестокоѥ камениѥ҅ сꙙ распадааше да о̑увѣдꙙтъ ꙗ҅ко тъ ѥ҅стъ доуховь҆нꙑи҆ и҅ живъи камꙑкꙿ
пиꙗ҅хѫ бо рече о҅тъ доуховь҆нааго послѣдоуѭ̑шта камꙑка
камꙑкъ же бѣ х꙯ъ
ѡ̑ нераꙁоумь҆ꙗ жидовъскааго
камень҆ѥ распаде сꙙ
и҅ ти не чоуѭ̑тъ
беꙁдоушнаа движꙙтъ сꙙ
и҅ доушевь҆нии҆ не вѣроуѭ̑тъ
о҅пона црькъвь҆наа раꙁдъра сꙙ да поустота ѥ҅го ꙗ҅витъ сꙙ
раꙁдьра бо сꙙ о҅пона
и҅ о҅бнажена бꙑшꙙ црь҆къвънаꙗ ꙁа рекшааго хрь҆ста
се о҅ставь҆ѥ҅нъ бꙑваа҅тъ вамъ домъ вашъ поустъ
о҅поустѣ бо вь҆се чь҆сть҆ноѥ҆ жидовь҆скоѥ ꙁа х꙯оо̑убии҅ство
и҅ живѫштиї въ градѣ и҅ въ црькви а҅нг҄ели о҅тидошꙙ о҅тътѫдоу
и҅ прѣи҅дошꙙ въ црь҆къвь҆
многа же тѣлеса о̑усъпшиїхъ ст꙯ъихъ въсташꙙ съ хрь҆стомъ да о̑увѣмꙑ ꙗ҅ко х꙯ъ о̑умь҆ръ не ѥ҅динъ въстанетъ нъ вьсѣхъ о̑упꙿваѭ̑штии҅хъ на н҄ь вьскрѣситъ
Се ѥ҅стъ чь҆стънꙑи начꙙтъкъ праꙁдь҆никъ пасхꙑ
и҅ си сѫтъ таи҅нꙑ христиа҅номъ
о҅ вь҆скрѣшении мрь҆твꙑи҅хъ и҅ жиꙁни бѫдѫштааго вѣка праꙁдьноуѥ҅мъ
сего ради о̑убо праꙁдь҆ноуи҅мь҆ не квасомъ ꙁь҆лобꙑ и҅ лѫкавь҆ствиꙗ нъ опрѣснъкꙑ чистотꙑ и҅ їстинꙑ вѣроуѭ̑ште въ о҅ц꙯а и҅ сн꙯а и҅ ст꙯ааго дх꙯а въ трои҅цѫ ѥ҅дноѥ҅сть҆ствь҆нѫ и҅ несътворенѫ вѣроуѭ̑ште о҅ вь҆скрѣшении҆ чаѭ̑ште г꙯а пакꙑ грꙙдѫшта о̑уже не сьмѣрена нъ славь҆на сь҆ свѣтьлость҆ѭ̑ небесьскоѭ̑ съ свѣтълꙑи҅ми а҅гг҄елꙑ съ трѫбоѭ̑ и҅ страхомъ и҅ радостиѭ̑ радостиѭ̑ же свꙙтꙑихъ и҅ правь҆днꙑих страхом же неправьдь҆нꙑихъ и҅ грѣшь҆нꙑи҅хъ
б꙯ъ же мира вь҆сѣх да нꙑ съподобитъ вь҆скрѣшению̑ ст꙯ꙑи҅хъ дѣлꙑ благꙑ дешенꙑ и҅ правоѭ̑ вѣроѭ̑
ꙗ҅ко томоу слава и дръжава вь҆ вѣкꙑ вѣкомь а҅минꙿ
само и҅мꙙ ѥ҅го прѣложилъ
мꙑ живии҆ о҅ставъше и҅ не постигнемъ о̑усъпь҆шии҅хъ
длъжꙿнъ бѫде нѣкто комоу сь҆ребромъ и҅ не и҅матъ чимъ жласти
благовол҄еньѥ҅ бо о҅ прь҆вꙑихъ сьгрѣшении҆ вельдарованиѥ приѥ҅мь҆ѥ҅тъ владꙑчьн҄е
ст꙯ааго о҅ц꙯а нашего їѡ̑а҅нна ꙁлатоо̑устааго слово въ новѫѭ̑ недѣл҄ѫ и҅ о҅ невѣрьствиї а҅по͡ла ѳомꙑ
Идѫ длъгъ вамъ о҅тъдатъ длъгъ і мь҆нѣ даѭ̑што̑умоу на о̑успѣхъ и҅ вꙑ о҅богатꙙи҆
прідохъ пакꙑ съкаꙁатъ ѳомѫ о҅тъпрь҆ва о̑убо не вѣроуѭ̑штоу господь҆ню вьскрь҆сенью̑ послѣжде же по видѣнии и҅ по присꙙжении вѣроуѭштоу х꙯а и б꙯а ѥ҅го намѣнꙙшта
распрострѣте о̑убо мол҄ѫ вꙑ сꙙ вашꙙ о̑умꙑ и҅ сь тихостиѭ̑҄ прии҅мѣте хоудаа҆ моꙗ словеса да мало что о҅ть҆ н҄ихъ о̑успѣшеньꙗ прии҅мете
жꙙданꙑи приде и҅ жꙙждꙙи не бѣа҅ше
добрꙑи пастоухъ пристѫпі къ стадоу а҅ овь҆ца вь҆нѣ о҅градꙑ блѫждаа҅ше
цр꙯ь приде а҅ вои҅нъ далече вои хождаа҅ше
а҅ште бо бꙑ пришълъ не бꙑ распь҆рѣлъ сꙙ
а҅ште не бꙑ распь҆рѣлъ сꙙ не бꙑ о҅бискалъ
а҅ште не бꙑ о҅бискалъ не бꙑ тако вѣровалъ
а҅ште не бꙑ вѣровалъ не бꙑ насъ тако вѣровати нао̑училꙿ
да и҅ невѣрь҆ствиѥ о̑ученика нашеи вѣрѣ мати бꙑстъ
сего ради бо мꙑ не видꙙште х꙯а покланꙗѥ҅мъ сꙙ ѥ҅моу и҅мже бо о҅нъ видѣвъ поклани сꙙ
сего ради о҅бискаѭ̑ште не о҅бискана хвалимъ ѥ҅го и҅мже бо о҅нъ свои҅ма рѫкама владꙑкѫ дръжавъ въсхвали
глаголаа҅хѫ о̑убо послѣжде ѳомѣ пришьдъшоу дроуꙁии о̑ученици
видѣхомъ г꙯а
видѣхомъ рекшааго по трь҆хъ дь҆нехъ вь҆станѫ и҅ рѣчми и҅стинѫ о҅тꙿ дѣа҅ниїхъ о҅брѣтохомъ
видѣхомъ рекшаа҅го а҅ꙁъ ѥ҅смъ вь҆скрѣшениѥ и҅ жиꙁнь҆ и҅ їстина и҅ вьскрьсениꙗ и҅ жиꙁни и҅ їстинꙑ о҅тъ жиꙁни приѧ҅хомъ
видѣхомъ рекшааго власть҆ и҅мамъ положити доушѫ моѭ̑ и҅ власть҆ и҅мамъ пакꙑ вь҆ꙁꙙти ѭ̑ и҅ власти е҅го дѣа҅ниїмъ прѣѧхомъ
видѣхомъ ѥ҅го и҅ свꙙтоѥ ребро ꙗ҅ꙁвь҆шее҅ сꙙ насъ ради и҅ и҅сточивъшоу крьвь҆ и҅ водѫ двою̑ капь҆ю̑ нашего съпаса
и҅ к н҄имъ ѳома помꙑсливъ рече
вꙑ бога видѣсте а҅ аꙁъ ли ѥ҅динъ ѥ҅смъ не достоинъ видѣнью̑ ѥ҅го
не а҅кꙑ ли вꙑ ѥ҅сте ꙁъвани ꙁъванъ ѥ҅смъ
не а҅кꙑ ли вꙑ почтени почтохъ сꙙ о҅ть҆ н҄его
не а҅коже видѣсте раскрь҆штена ѥ҅го и҅ а҅ꙁъ видѣхъ
ꙗ҅коже видѣхъ сь҆ вами печаль҆наа҆ видѣти хоштѫ и҅ радость҆наꙗ҆
ꙗ҅коже видѣхъ сь҆мрь҆ть҆ христовѫ хоштѫ видѣти и҅ вь҆скрь҆сениѥ ѥ҅го
а҅ште бо не виждѫ въ рѫкоу ѥ҅моу о҅браꙁа гвоꙁдиѥ҅мъ и҅ въложѫ прьстъ мои҆ въ о҅браꙁъ гвоꙁдиѥ҅мъ и҅ вь҆ложѫ рѫкꙑ своѥ҅ѧ҆ вь҆ ребро ѥ҅го не и҅мѫ вѣрꙑ
приложи ѳома добрѣѥ҆ невѣрь҆ствии҆
подвижꙙ прилежи дондеже и҅ме вѣровь҆нѫѫ а҅нкурѫ
прилежи ꙁѣло къ такомоу жꙙданию̑ дондеже о̑уꙁьриши жꙙдѣнаа҅го ꙗ҅ко и҅ жꙙждеши
любь҆ѭ̑ ти расколь҆нааго о̑ума мꙑслии твои҅хъ ꙗ҅ко и҅ вь҆сего расколь҆на о̑ума о҅тъсѣкѫште
похвал҄ѫ ти распь҆рь҆нѫѭ̑ и҅ хрь҆столюбь҆вь҆нѫѭ̑ вѣдь҆ ꙗ҅ко и҅ вь҆се распь҆рь҆ноѥ҆ о҅тъсѣкаѭ̑ште
Невѣрьствоуи невѣрь҆ствоуи҆ и҅ ѥ҅ште и҅ паче да вѣроуѭ̑ и҅ а҅ꙁъ и҅ꙁвѣсто
вьꙁишти б꙯а и҅ въꙁови пришь҆дъшааго да и҅штѫштоу тебѣ и҅ ꙁовѫштоу ѥ҅го а҅ꙁъ и о҅бь҆мѫ своѥ҅го и҅ꙁбавителꙗ
а҅ште не виждѫ въ рѫкоу ѥ҅го ꙁнамении гвоꙁдиинꙑихъ не и҅мамъ вѣрь҆ствовати да виждѫ свои҅ма о҅чима повѣданоѥ вами
не.бо.нъ вѣрнѣиши е҅ста о҅чи послоухъ
да тъгда и҅ ваше слово прии҅мѫ
въложѫ пръ҆стъ свои въ гвоꙁдии҅нꙑѧ҆ ꙗ҅ꙁвꙑ ти тъгда вь҆ꙁвѣрꙋѭ̑ чоудеси ꙁѣло
вь҆ꙁиштѫ сеѭ̑ си рѫкоѭ ѥ҅же мене ради ребро прободено бꙑстъ тъгда же поклон҄ѫ сꙙ о҅тъ съмръти къ намъ о҅бративъша сꙙ
сладость҆ бо и҅мамъ къ вешть҆ствоу
Таже глагол҄ѫштоу ѳомѣ къ а҅постоломъ вь҆лѣꙁе к н҄имъ їс꙯ двь҆ремъ ꙁатвореномъ сѫштемъ
ꙗ҅коже бо роди сꙙ и҅ двь҆риї дѣвь҆ствоу не раꙁдрꙋши такоже и҅ ѫ҅трь въ домоу сꙙ о҅брѣте и҅ ключь҆ не о҅тврь҆ꙁъ
вь҆лѣꙁе бо въꙁбранꙗѧ и҅ никтоже
вь҆схотѣ да вь҆се сꙙ сьтече
въсхотѣ да тварь҆ послоужи
а҅ рождьство ѥ҅го вь҆семоу словоу о҅делѣ
и҅ къ о̑ученикомъ вълаꙁъ лише рѣчи ѥ҅стъ и҅ беꙁъ и҅сповѣдань҆ꙗ
а҅ко же бо вь҆лѣꙁе къ о̑ученикомъ нао̑учихъ сꙙ
а҅ ѥ҅гоже не прѣи҅мъ то и҅ глаголати не сь҆мѣѭ̑
хвал҄ѫ вьлѣꙁъшаꙿго а҅ не ꙁѣло вь҆ꙁиштѫ вь҆ходоу о҅браꙁа
чоуждѫ сꙙ бꙑвшоуо̑умоу ꙁнамению̑ а҅ како же бꙑстъ не вь҆ꙁиштѫ
вѣроуѭ̑ писаноуо̑умоу и҅ спасаѭ̑ сꙙ
а҅ а҅ште кто и҅ о҅тъ жидовъ речетъ не.мошть҆на и҅ чоудь҆на вѣштаѥ҅ши и҅ бъхма не видима е҆сть҆ства како бо можетъ въ ꙁатворенахъ двьрехъ пль҆ть҆ прои҅ти рекѫ кꙿ н҄емоу
како може а҅гг҄елъ а҅мбакоума сь҆вести на ровъ ль҆вии҆ и҅ пакꙑ вь҆ꙁвести а҅ прилежꙙштꙙ печати цѣлꙑ о҅стави
робъ ѥ҅же вь҆схотѣ то же сь҆твори
а҅ ли владꙑка не може ѥ҅же е҅ покоушалъ
ꙗ҅ко же и҅ о҅но бꙑстъ помꙑшль҆шꙋ богови тако же и҅ се сьдѣа҅ въчловѣчь҆шоу сꙙ бж꙯ию̑ сꙑноу
миръ вамъ
и҅ миръ дарь҆ствоуѭ̑ вамъ
ѥ҅же е҅смъ то то вꙑ даѭ̑
Сии҅ же миръ вь҆сꙙ повине рать҆нꙑѧ҆ подъ вашꙙ ногꙑ
вь҆ꙁвеселишꙙ же сꙙ о̑ученици пакꙑ
насладишꙙ же сꙙ владꙑчь҆ска о҅браꙁа и҅ гласа
и҅ лактꙑ ѳомѫ потꙑкаа҅хѫ и҅ намаꙗа҅хѫ о҅чима да ть҆кмо не вѣштаа҅хѫ брь҆вьми к н҄емоу
не глаголахомъ ли ти прѣжде
видѣхомъ г꙯а
и҅ не вѣрова нашимъ гласомъ
се ти прѣстои҅тъ самꙿ желаѥ҅мꙑи҆
наслади сꙙ ꙗ҅ко проси
насꙑти сꙙ ꙗ҅коже жꙙждеши
приди твоѥ҅го сь҆паса ради к намъ пришъдшоу и҅ прии҅ми вь҅ꙁисканааго о҅трѣшень҆ѥ҆
тъ же ѳома стоꙗ҅ше поуштаѧ҅ си о҅чи на вь҆сꙙ сѫдꙑ сь҆пасоу и҅ о҅бь҆ꙁираѧ коегожꙿде и҅ пꙑтаѧ҆ въ и҅стинѫ ли страдавъшии҅ вьскрꙿсь҆шии҆ тъ же ѥ пришълъ
чꙿто о̑убо к н҄емоу ѥ҅динꙑи благꙑи҆ ѥ҅динꙑи҆ чловѣколюбь҆ць҆ хотꙙи҆ вь҆сꙙ чловѣкꙑ сьпасти и҅ въ раꙁоумъ и҅стинꙑ прити
принеси прь҆стъ свои҆ сѣмо и҅ виждъ рѫцѣ мои
тебе бо ради придохъ к тебѣ
тебе ради пакꙑ пристѫпихъ о҅тьн҄ѫдѣже не о̑устѫпихъ бъшь҆ѭ̑ божь҆ствомъ
приближи ми сꙙ тѣломъ и҅ доухомъ и҅ вѣроѭ̑ и҅ навꙑкни ꙗ҅вѣ ѥ҅гоже ѥ҅си желѣлъ навꙑкнѫти
ꙗ҅коже хоштеши и҅спꙑтаи҆ и҅ ꙗ҅коже хоштеши навꙑкни
почь҆ти на мою̑ рѫкоу писань҆ѥ вол҄ьнꙑѧ моѥ҅ѧ҆ страсти писань҆ѥ҆
полагаѭ̑ ти вь҆сꙙ моѧ сѫдꙑ на и҅спꙑти
не стꙑждѫ сꙙ тѣлесь҆нꙑи҅ми свои҅ми ꙗꙁвами
не срамь҆ꙗ҆ѭ̑ сꙙ плътънꙑими свои҅ми строупꙑ ѧ҅же ѥ҅смъ приѧлъ вашихъ дѣл҄ꙗ строупъ
не съкрꙑваѭ̑ своѥ҆ѧ҆ славꙑ о҅долѣнь҆ꙗ побѣдꙑ нъ а҅вѣ всеи҆ твари
вѣстъ бо то и҅ сльнце
того бо ради и҅ о̑устѫпи да ношть҆ въ дни сътвори
вѣстъ бо то и҅ ꙁемьꙗ
того бо ради проси мѣста о̑убѣжь҆нааго
вѣдꙙтъ то и҅ мꙿрьтвии҆
того бо ради о҅тъ гробъ и҅стекошꙙ
о̑увѣдѣ то и҅ црь҆къвнаꙗ о҅пона
того бо ради то раꙁдъра сꙙ проплака сꙙ жидовь҆скꙑѧ пагоубꙑ
видѣ мои҆ рѫцѣ ꙗ҅коже хотѣ
вь҆лѣꙁе своимъ прь҆стомь҆ не ꙁаходꙙштиїхъ ꙗ҅ꙁвъ
хоштеши ли и҅ ребро ми и҅спꙑтати
да ти и҅ то о҅бнажѫ
принеси си рѫкѫ многопрь҆вѫѫ и҅ любовꙑчѫштѫ и҅ вьложи вь҆ ребро моѥ
присꙙꙁи къ пльти ми сь҆ставьѥ҅нѣ беꙁъ чловѣчь҆скааго сѣмене
присꙙꙁи къ пль҆ти страдавъшиї вол҄еѭ̑ моѥѭ
присꙙꙁи къ пль҆ти моеи҆ о̑умрьтвѣвъшии васъ дѣлꙗ нь҆ не погрѫꙁивьше сꙙ о҅тъ сь҆мрь҆тнааго ть҆лѣньꙗ
и҅ навꙑкни и҅скоушении҅мъ тѣмь что ми ѥ҆ о҅бискано а҅ что не о҅бискано что ми ѥ҆ страсть҆ноѥ҆ что ли бестрасть҆ноѥ что ми ѥ сь҆мрь҆ть҆но что о̑умрь҆штвено тебе дѣлꙗ что ли о҅стало бе сь҆мрьти что ѥ҅ ѥ҅же подъпада твои҅мъ прь҆стомꙿ что ли не подъпадаѥ҅тъ твоѥ҆и҆ десници
ти не бѫди не вѣрь҆нъ нъ вѣренъ
видѣти ли костиї и҅штеши
и҅ хошти видѣти
е҅се того дѣлꙗ ребро моѥ се тако о҅ставихъ да тꙑ вь҆ꙁискавъ и҅ о҅биштеши и҅ вѣрѫ и҅меши и҅ сь҆пасеши сꙙ
да ѥ҅гда придѫ сѫдити живꙑи҅мъ и҅ мрь҆твꙑи҅мъ покажѫ врагомъ ꙗ҅ꙁвѫ и҅ о҅тъсѫждѫ богокоторь҆нъ съборъ да видꙙтъ и҅ю̑деи҆ ѥ҅гоже сѫ проболи и҅ поклонꙙтъ сꙙ стен҄ѫште
да о҅тъвѣшта ѳома и҅ рече
г꙯ь мои и҅ б꙯ъ мои҆
вѣроуѭ̑ вь҆скрь҆сению̑ ти г꙯и
вѣроуѭ̑ о҅долѣнь҆ю̑ цр꙯ю
вѣроуѭ̑ о̑уже не и҅штѫ ѥ҅гоже о҅брѣтохъ
вѣроуѭ̑ г꙯и
и҅ не ѥ҅ште себе моѥ҅го владꙑко ꙁѣло о҅пꙑтаѭ̑ и҅ вѣроуѭ̑
не ѥ҅ште твоѥго цѣсарьствиꙗ словомъ о҅тꙙжѫ
вѣдѣ что подрьжахъ и҅ не тꙙжѫ
вѣдѣ кого сьподобихъ сꙙ присꙙшти
вѣдѣ и҅мъ ѥ҅гоже ни сама сьмрь҆ть҆ може на много о̑удрьжати
вѣдѣ кого длъженъ ѥ҅смъ почисти тѣмь҆ глагол҄ѫ
г꙯ь мои҆ и҅ б꙯ъ мои҆
тꙑ б꙯ъ мои҆ и҆ г꙯ь прѣдъ вѣкꙑ вь҆коупь҆ и҅ новъ
тꙑ небесьнꙑи и҅ ꙁемьнꙑи
тꙑ не видимꙑи ї видомъ
тꙑ не.вѣдомꙑ и҆ вѣдомъ бꙑстъ мене дѣл҄ꙗ
тꙑ беꙁъ о҅браꙁа а҅ в семъ о҅браꙁѣ
тꙑ б꙯ъ и҅стинꙿнꙑ и чловѣкъ беꙁ лъжꙙ
тꙑ на небеси тꙑ на крь҆стѣ
тꙑ на цѣсарь҆стѣѣ҆мь҆ прѣстолѣ тꙑ на гвоꙁдии҅хъ и҅ на дрѣвѣ
тꙑ бе страсти по доухоу тꙑ страстиѭ̑ по пльти
тꙑ бе съмрь҆ти а҅кꙑ ѥ҅дꙿносѫшть҆нъ о҅ть҆цоу тꙑ въ сь҆мрь҆ти
тꙑ въ животѣ тꙑ въ мрь҆твости
тꙑ вꙑше мрь҆твости тꙑ мрь҆твъ триї дьнь҆
тꙑ родителю присно.сꙑи҆
тꙑ вь҆стави пль҆ть҆нѫѭ̑ црь҆къвь҆
тꙑ въскрьсе по своѥ҅и҆ силѣ
тꙑ сꙿ нами въ пль҆ти и҅ вь҆сь҆ по вь҆сеи твари
тꙑ вь҆се и҅спльниши
тꙑ дръжанъ бꙑстъ о҅ть҆ мене
тебе виждѫ пль҆тѣнꙑи҅ма о҅чима
тебе раꙁоумѣѭ̑ вѣрьнꙑи҅ма о҅чима
о̑увѣдѣ въ тꙙ о҅тца ти божь҆ство
ѥ҅дного тꙙ г꙯а и҅ б꙯а и҅сповѣдаѭ̑
и҅но и҅ и҅но
тебе ѥ҅дного навꙑкохъ
не ѥ҅дꙿного ти и҅ного о̑увѣдѣ
не раꙁдѣл҄ѫ тебе не раꙁдѣл҄енааго
не лѫчѫ тебе не лѫченааго
не прѣрѣжѫ тебе не дѣл҄енааго
и҅ ѥ҅же виждѫ и҅ ѥ҅же дръжѫ и҅ ѥ҅же раꙁоумѣѭ̑ ѥ҅днѣмь҆ гласомъ и҅сповѣдѣ
г꙯ь мои и҅ богъ мои҆
тꙑ свои҅мъ съходомъ моѭ̑ дш꙯ѫ вьꙁнесе о҅тъ не.дочаа҅нънꙑѧ глѫбинꙑ
тꙑ чловѣкꙑ плѣнь҆никꙑ бꙑвъшꙙ помилова
тꙑ дьꙗ҅вола попь҆ра ѥ҅лико хотѣ
тꙑ грѣха въ пль҆ти о҅тꙿсѫди
тꙑ сь҆мрь҆ть҆ вь҆ пль҆ти о̑умрь҆тви
тꙑ бесть҆лѣниѥ҅мъ ть҆лѣньѥ҆ о҅тъгъна
тꙑ въскрьсениѥмъ въскръсень҆ѥ намъ понови
тꙑ тридневнааго гроба на ꙁеми о҅стави и҅ порѫчника мрь҆твꙑи҅мъ вьскрь҆сениꙗ҆
тꙑ чловѣкꙑ небесь҆нꙑѧ҆ покаꙁа
тꙑ ꙁемь҆ѭ̑ небесе свѣтꙿлѣишѫ сьтвори
тꙑ б꙯ъ сꙑ бꙑстъ чловѣкъ да чловѣка сътвориши б꙯а
б꙯ъ мои҆ б꙯ъ мои҆
глагола ѥ҅моу їс꙯
ꙗ҅ко ли мꙙ видѣ вь҆ꙁвѣрова
ꙁь҆ри да не пакꙑ вь҆ꙁидѫштоу ми сь пльтиѭ̑ тꙑ не.вѣрь҆нꙑѧ рѣчи вь҆ꙁꙿмъ речеши
а҅ште не виждѫ вь҆ рѫкоу е҅го ꙁнамень҆ꙗ гвоꙁдвии҅наа҅го не и҅мѫ вѣрꙑ
ѥ҅дноѭ̑ вь҆жделѣ ѥдноѭ̑ не вѣрова ѥ҅дноѭ̑ о҅биска ѥ҅дноѭ̑ вь҆ꙁвѣрова
проповѣдан оуже ѥ҅же приѧ҆
блажени бо ѥ҅же не видѣвъше ти вѣровашꙙ
о҅блажение҆ бо то на нꙑ прѣи҅детъ къ не видѣвшии҅мъ е҅го и вѣровавшии҅мъ к н҄емоу
блажени бо мꙑ вѣроѭ̑ видѣвь҆шеи҆ не видимаꙿго
ѡ̑ таи҅бь҆но дивь҆ноѥ҆ и҅ грь҆дое
и҅же сѣди о҅ деснѫѭ̑ о҅тца о҅ деснѫѭ̑ сꙙ о҅брꙙштетъ благочь҆стьнꙑимъ
и҅ е҅же а҅гг҄елꙑ похвалимъ дръжитъ сꙙ скврънавꙑи҅ма рѫкама и҅ приносимъ о҅тъ недостои҅нꙑи҅хъ приноситъ себе
и҅ не о҅тъбѣжитъ грѣшьною̑ длань҆ю̑ нашею̑
не о҅тъбѣгаѥ҅тъ о҅тъ сѫжденꙑи҅хъ пръстъ нашихъ
и҅ не съть҆ретъ брь҆нь҆нꙑихъ творь҆ць нъ самъ повелѣ и҅ глагол҄етъ
вь҆ꙁмѣте ꙗ҅дите
вь҆ꙁмѣте пии҅те
принесѣте рѫцѣ ваши и҅ въложите вь҆ ребро ми и҅ насладите сꙙ мои҅хъ сѫдовъ
ѥ҅гоже бо вьꙁь҆мете сѫда вь҆ томъ ѥ҅смъ вь҆сь
Придѣмꙿ же ꙋ҅бо вь҆си чистѣ къ чистоу ти прии҅мѣмꙿ г꙯а своѥ҅го
не тоу же а҅бь҆ѥ и҅жде и҅ прии҅мше не прѣо҅бидꙙште ѥ҅го приходимъ нъ о҅тидѣмъ вь҆ себѣ и҅ ѥ҅дини ѥ҅дномоу бесѣдоуи҅мъ и҅ꙁбавителю нашемоу господоу глагол҄ѫште
нѣсмь достои҅ни да подъ стрѣхѫ подъи҅деши вь нашꙙ доушꙙ
нъ е҅лма же тꙑ хоштеши дръжати сꙙ нами то и҅ до ньца ꙗ҅ко чловѣколюбь҆ць҆ вьселити сꙙ вь҆ нꙑ вь҆ꙁлюби
тебѣ надѣѭ̑ште сꙙ прихаждаѥ҅мъ
велиши владꙑко да вь҆ꙁнесемъ о̑устъ нашихъ врата ꙗ҅же тꙑ ѥ҅динъ сътворилъ ѥ҅си
въходиши чловѣколюбь҆ствомъ ꙗ҅коже бѣ
въходиши о҅трѣшаѥ҅ши беꙁаконии҆ сь҆вѫꙁꙑ
въходиши и҅ о҅свѣштае҅ши тьмнꙑѧ҆ нашꙙ помꙑслꙑ
вѣрь҆ствоуѥ҅мъ ꙗ҅ко то сътвориши не.бо.нꙿ ни блѫдницꙙ съ слъꙁами прибѣгъшꙙ к тебѣ не о҅тъбѣже ни раꙁбои҅ника о҅стави бꙑти ꙗ҅къ бѣ ни мꙑтара о҅тъврь҆же покаѭ̑шта сꙙ ни гонителꙗ о҅тъгъна поꙁнавь҆ша твоѥ҆ цѣсарь҆ствиѥ҆ нь҆ ти вь҆си покаа҅нь҆ѥ҅мъ о҅тъ тебе приѧти бꙑшꙙ и҅ вь҆ ликъ твои҅хъ дроугъ вь҆рꙙди
да съ такоѭ̑ о̑убо мольбоѭ̑ и҅ доушеѭ̑ небесь҆нꙑѧ҆ таи҅нꙑ прии҅мемъ и҅ жить҆ѥ҅мъ цѣлоо̑умномъ сами сꙙ о҅градимъ
и҅ да не и҅ꙁлаꙁи слово скврьнаво ѭ̑дѣже х꙯ъ вь҆лаꙁитъ
такоѭ̑ жиꙁниѭ̑ прѣхаждаите и҅ вꙑ новоо҅свѣштении҆
сꙑнꙑ родихъ и҅ вь҆ꙁнесохъ ти же сꙙ о҅тъвръгошꙙ мене
вь҆ небесехъ ваша вь҆писана сѫтъ и҅мена
не пакꙑ вь҆ тинѫ сластиѭ̑ ꙁълꙑи҅ми дѣлꙑ сами сꙙ покалꙗи҅те
сь҆влачꙙште же риꙁꙑ бѣлꙑѧ҆ не съвлачите бѣлости доушь҆нꙑѧ
тѫ бо о҅деждѫ а҅ште вꙑ сами не о҅тъвръжете никтоже и҅нъ васъ не и҅матъ мошти сь҆влѣшти
бѫдѣте присно новось҆вѣть҆ни да достои҅ни бѫдете о҅блаженоуо̑умоу о҅номоу гласоу
и҅дѣте благословештении҆ о҅тца моѥ҅го
прии҅мѣте о̑уготованоѥ҆ вамъ цѣсаръствиѥ о҅тъ съложень҆ꙗ вь҆сего мира ѥ҅гоже бꙑ вь҆сѣмъ намъ не погрѣшити о҅ х꙯ѣ исоусѣ г꙯и нашемъ ѥ҅моуже слава съ о҅тцемъ и҅ сь҆ свꙙтꙑи҅мь доухомь҆ вь҆ вѣкꙑ вѣкомъ
а҅мин
житиѥ їꙗ҅кѡ̑ва чрънориꙁьца много и҅мꙑ о̑умил҄ень҆ѥ҆
Многꙑи҅хъ благꙑн҄ꙙ и҅ дш꙯и полеꙁь҆нꙑи҅хъ добродѣа҅нии҆ и҅ по ꙁаповѣдемь҆ съпасовомъ жити начинаѭ̑штии҅мъ доброѥ҆ сь҆мѣрень҆ꙗ҆ прио҅брѣтень҆ѥ ходатаи҆ бꙑваатъ ѥ҅же сътворити потꙿштавꙑи҅ сꙙ и҅ їсправивꙑи҅ то не падень҆ѥ҆ коѥ и҅ грѣховь҆ноѥ҆ о҅пл҄ѣн҄ениѥ҆ и҅ величань҆ꙗ҅ о҅ своѥ҅мъ о҅о̑упꙿвании҆ подъѧ҅ти въꙁможетъ
ꙗ҅ко бо многѫ то ть҆штетѫ и҅ несътрь҆пимъ врѣдъ и҅ великѫ бѣдѫ наводитъ не вь҆нимаѭ̑штиїмъ
ѥ҅стъ о̑убо о҅тъ многꙑи҅хꙿ дроугꙑи҅хъ о̑уꙁрѣти ꙁнамении҆ о̑учꙙсть҆нѣ же и҅ о҅тъ хотꙙштаа҅го о҅тъ насъ прѣдь҆ложенааго бꙑти сь҆повѣдань҆ꙗ҆ на вь҆ꙁграждень҆ѥ и҅ о̑утврь҆ждень҆ѥ҆ а҅гг҄ель҆скааго сего житиꙗ҆
вь҆ семь҆ бо о҅брѣтаѥ҅мъ и҅ житиꙗ҆ великоѥ въꙁдръжань҆ѥ и҅ сь҆мѣрень҆ꙗ҆ и҅справь҆ѥ҅нь҆ѥ҆ и҅ великѫѭ̑ а҅лчь҆бѫ падениѥ сетноѥ о҅тъ лѣности сь҆лоучьше сꙙ и҅ покааниꙗ силѫ толико могѫштѫ о̑у чловѣколюбивааго б꙯а ꙗ҅ко не ть҆чь҆ѭ̑ о҅тъ самѣхꙿ тѣхъ а҅довъ вратъ нъ и҅ о҅тъ рода о҅гн҄ьнааго и҅ мѫкꙿ и҅схꙑтитъ чловѣка нъ и҅ боль҆шаꙗ прь҆вааго благаа҅го нрава моштьна о҅бавити
и҅ господьн҄ѫ благодать҆ѭ̑ бол҄ьшоу е҅го бꙑти и҅справь҆е҅нию̑
бꙑстъ нѣкꙑи҆ о҅тъшъль҆ць вь҆ веснѣѣмь҆ градѣ порфуриѡ̑нъ нарицаѥ҅мѣ и҅менемь и҅а҅кѡ̑въ
и҅ сь҆ маловрѣмень҆нааго сего жить҆ꙗ соуѥ҅тꙿнааго о҅тъвръгъ сꙙ живе нѣ въ кое҅и҆ пештерѣ е꙯ї лѣтъ
толико же а҅лꙿчъбоѭ и҅ благꙑи҅ми дѣлꙑ поспѣшивъ чь҆сть҆нъ а҅ви сꙙ и҅ о̑угодь҆нъ б꙯оу ꙗ҅коже ѥ҅моу и҅ даръ на бѣсꙑ полоучити и҅ многꙑ и҅нꙑ лѣчьбꙑ хс꙯а нашего творити їменемь҆
Вьси же мѫжа житию̑ дивꙙште сꙙ к н҄емоу сьбираахѫ сꙙ и҅хꙿже мꙿножаи҅шии҆ беꙁаконьнꙑи҅хъ самарань҆ бѣа҅хѫ вѣрꙑ ѧ҅же видꙙ к н҄емоу приходꙙштꙙ бж꙯иї чловѣкъ на мноꙁѣ о҅глашаѧ о҅тъ бж꙯ии҅хъ кн҄игъ на и҅стиньнѫѫ̑ вѣрѫ о҅браштааше
Нъ на родъ чловѣчь҆скꙑи҆ и҅скони воѭ̑ѧ҆и диꙗ҅волъ и҅ наипаче на робꙑ сꙿпаса нашего хс꙯а видꙙ себе о҅тъ многꙑ благꙑѧ дѣтѣли мѫжа и҅ правь҆днааго житиꙗ на мноꙁѣ прогонима въста на н҄ь хотꙙи҆ прогнати о҅тъ прѣжденареченааго мѣста
вь҆лѣꙁъ бо въ ѥ҅дного о҅тъ самаранъ и҅скони и҅ въи҅нѫ и҅стинꙑ о҅тъвраштаѭ̑штии҅хъ сꙙ приготова ѥ҅го събрати вь҆сꙙ послоушаѭ̑штꙙѧ ѥ҅го дроугꙑ и҅ срь҆добол҄ѫ и҅ рабꙑ на лаꙗ҅ниѥ ст꙯аа҅го мѫжа да и҅ о̑уловивъ въꙁможетъ о҅тъ странъ тѣхъ прогнати
събравъше же сꙙ вь҆си въ жилиште жь҆рьца своѥ҅го и҅ много мꙑсливъше и҅ прокаꙁь҆лѣвъше конь҆чь҆нѣе҆ ѥ҅динъ ѧ҅шꙙ сь҆вѣтъ
и҅ приꙁвавъше бестоуднѫ женѫ и҅ блѫднѫ дашꙙ е҆и҆ два десꙙти ꙁлатицъ и҅ и҅но толико жде о҅бѣштаваѭ̑ште дати е҅и҆ а҅ште въꙁможетъ ꙁапꙙти б꙯жию̑ рабоу и҅а҅кѡ̑воу ꙗ҅коже и҅мъ тоѭ̑ виноѭ̑ въꙁмошті о҅тъ ꙁемь҆ѧ своѥѧ съ стоудомъ мѫжа о҅тъгнаті
тѣми о҅бѣштании҆ побѣждена жена и҅детъ к н҄емоу поꙁдѣ ꙁѣло ноштиѭ̑
и҅ тль҆кнѫвъши въ двьри молꙗаше ѥ҅го вь҆вести ѭ̑
о҅номоу же не хотꙙштоу и҅ на мноꙁѣ то сътворити о҅тълагаѭ̑штоу прѣбꙑваа҅ше бе стоуда тлъкѫшти и҅ съ многоѭ̑ молитвоѭ̑ молꙙшти приѧ҆ти ѭ̑
и҅ малꙑ о̑увръꙁъ и҅ видѣвь҆ ѭ̑ мнѣа҅ше мь҆чь҆тоу бꙑти
и҅ прѣкрь҆стивъ себе ꙁатворивъ ꙁаключи двь҆ри
и҅ въꙁвративъ сꙙ и҅ ставъ на въстокъ прилежно молитвѫ богови приношаа҅ше
многоу же часоу минѫвъшоу и҅ ношти о̑уже прѣполовꙙшти сꙙ не прѣстанѣѣше тлъкѫшті и҅ великомъ гласомъ вь҆пь҆ѭ̑шти
помилоуи҅ мꙙ рабе бж꙯ии е҅да како ꙁвѣрьми и҅ꙁѣдена бѫдѫ прѣдъ главоѭ̑ твоѥѭ̑
Помꙑсливъ же правь҆дънꙑи҆ и҅ вѣдꙑ вь҆ мѣстѣхъ тѣхъ ꙁвѣрии҆ множь҆ство въ раꙁмꙑшл҄ень҆ꙗ въпадъ о҅твръꙁъ двь҆ри и҅ глагола ѥ҅и҆
о҅тъкѫдоу пришла ѥ҅си сѣмо
кого ли и҅штеши
о҅на же рече
о҅тъ манастꙑрѣ ѥ҅смъ сь҆де блиꙁъ сѫштааго
и҅ посла мꙙ и҅гоумень҆ꙗ донести просворѫ вь҆ сь҆ѭ̑ вь҆сь҆
и҅ въꙁвративъши ми сꙙ и҅ и҅дѫшти въ манастирь о҅мрькохъ на мѣстѣ семь҆
да мол҄ѫ тꙙ чл꙯че бж꙯ии
помилꙋи҅ мꙙ и҅ прии҅ми да не бѫдѫ ꙁвѣрь҆ми и҅ꙁѣдена
Тъгда же о̑уже о̑умилосрьдивъ сꙙ вь҆веде ѭ̑
и҅ прѣдъставивъ ѥи҆ водѫ и҅ хлѣбъ вь҆лѣꙁъ самъ въ ѫ҅трь҆н҄ѫѭ̑ клѣть҆кѫ ꙁаключи сꙙ о҅ставивъ женѫ вь҆ вь҆нѣшн҄ии клѣтꙿцѣ
о҅на же ꙗ҅дꙿши помль҆ча въ малъ часъ
и҅ потомъ начꙙ кричати
и҅ плачѫшти приврь҆же себе къ двьремъ
и҅ съ горъками слъꙁами ꙁовѣа҅ше ст꙯ааго
҅И прѣклонивъ сꙙ двь҆рьцами и҅ видѣвъ ѭ̑ о҅дрьжимѫ и҅ о҅кꙑ въ мноꙁѣ болѣꙁни сѫштѫ вь недоо̑умѣнии҆ бꙑстъ
что си ѥ҆и бѫдетъ и҅ли чꙿто ѥ҅и҆ сътворитъ въпраша ѥ҅ѧ҆
о҅на же гл꙯а ѥ҅моу
приꙁꙿри на мꙙ и҅ прѣкрь҆сти мꙙ ꙗ҅ко срь҆дꙿчь҆ноѭ̑ болѣꙁнь҆ѭ̑ о҅дръжима ѥ҅смъ
то слꙑшавъ и҅ꙁлѣꙁъ и҅ а҅биѥ҆ наложи крадѫ великѫ
и҅ лѣвѫѭ̑ своѭ̑ рѫкѫ въꙁложи на о҅гн҄ь деснѫѭ̑ мажꙙ о҅тъ масла ст꙯ꙑи҅хъ
грѣа҅ше ѭ̑ теплостиѭ̑ рѫкꙑ своѥѧ и҅ прѣкрьштаѧ ѭ̑ чꙙсто по прь҆семь҆ не прѣстаа҅ше
о҅на же свои҅мъ стоудомъ трь҆пꙙшти и҅ хотꙙшти ѥ҅го о̑уловити и҅ на похотѣнь҆ѥ ꙁъло ст꙯ааго привести гл꙯а ѥ҅моу
мол҄ѫ ти сꙙ
мажи ми срь҆дь҆це на дль҆ꙁѣ да ми прѣстанетъ о҅дръжꙙштиꙗ҅ мꙙ болѣꙁнь҆
о҅нъ же по сѫштии вь҆ н҄емъ простости творѣꙿше ѥ҅и҆ ꙗ҅же на врачꙿбѫ
коупно же и҅ прокаꙁь҆ства лѫкавааго вѣдꙑ и҅ боѧ сꙙ ѥ҅да коли о҅тъ многааго к н҄еи҆ попечень҆ꙗ б.есь҆мрь҆ть҆нѫѭ̑ болѣꙁнь нанесетъ до двою̑ и҅ли до трии часъ тако беꙁ милости лѣвѫѭ̑ рѫкѫ къ о҅гню придѣѧ҆ трь҆пѣа҅ше дон҄елиже о̑удове рѫчьнꙑи҅хъ пръстъ и҅ꙁгорѣвьше о҅тъпадошꙙ
то же сотонинь҆скꙑи҅мъ къꙁнемъ противьꙗ҅ѧ҅ сꙙ творѣа҅ше ꙗ҅коже ѥ҅моу отъ о҅гн҄ѣ прибꙑваѭ̑штѫѭ̑ болѣꙁньѭ несь҆трь҆пимѫѭ̑ ꙁълоуо̑умоу помꙑслоу не наи҅ти на срьдь҆це
о҅на же прѣславноѥ то видѣвъши и вꙿ себѣ бꙑвши видѣѣше бо рѫкѫ ст꙯аа҅го о҅тъ о҅гнꙗ о̑уже вьсѫ и҅ꙁгорѣвꙿшѫ въсплакавꙿши горцѣ и҅ въꙁдъхнѫвꙿши припаде къ ногама ст꙯ааго
и҅ рѫкама свои҅ма биѭ̑шти сꙙ въ прьси вь҆пиꙗше
о̑у горе мь҆нѣ о҅каа҅нѣи и҅ о҅тъмн҄енѣи҆
о̑у горе мь҆нѣ ꙗко сь҆нѣдь ѥ҅смъ о҅гнꙗ вѣчнааго
о̑у горе мнѣ ꙗ҅ко жиште ли ѥ҅смъ диꙗ҆вол҄е
ст꙯ꙑи҅ же о̑ужасть҆нъ противѫ томоу бꙑвъ рече к н҄еи҆
вьстани жено
и сь многоѭ̑ ноуждеѭ̑ въставивъ ѭ̑ о҅тъ ꙁемьѧ҆ и҅ прилежно молитвѫ сътворивъ гл꙯а ѥ҅и
повѣжꙿдъ ми что ти ѥ҅стъ
о҅на же нѣколи пришедꙿши вꙿ сꙙ ꙗ҅коже бѣа҅ше дѣло по вь҆семоу съкаꙁа ѥ҅моу ꙗ҅вивъши ѥ҅моу лѫкавьнꙑи҅хъ самарѣнъ наипаче же сотонино поо̑учени҅ѥ҆ на правьднааго и҅ въстаниѥ
и҅ а҅биѥ велми въꙁдъхнѫвъ рабъ божии҆ и҅ много съ славословиимъ и҅ съ слъꙁами благодаривъ б꙯а о҅гласи ѭ̑
давъ же ѥ҆и҆ просворꙑ и҅ посъла къ ст꙯оуо̑умоу а҅леѯандроу е҅пп꙯оу
дошъдъши же црь҆кви вь҆са по слѣдованию̑ б꙯ви прѣжде потомꙿ же и҅ прѣподобноуоумоу мѫжоу и҅сповѣда ꙗ҅коже и҅ тъ много о҅гласивъ ѭ̑ и҅ о҅брѣтъ ѭ̑ прилежьно о҅ ꙁълꙑи҅хъ ꙗ҅же сътвори каѭ̑штѫ сꙙ дастъ ѥ҅и҆ бесъмрьть҆ꙗ бан҄ѫ
҅И потомъ женѫ о̑убо поусти вь жень҆скꙑи манастꙑрь
събъравъ же вь҆сꙙ б꙯олюбивꙑѧ люди и҅ х꙯олюбивꙑи клиросъ и҅ꙁгъна иꙁꙿ града и҅ отъ странъ тѣхъ вь҆сꙙ о҅брѣтъшꙙѧ сꙙ самаранꙑ
и҅ потомъ пришъдъ къ рабоу б꙯жию̑ и҅а҅кѡ̑воу на мноꙁѣ ѥго а҅кꙑ о҅ц꙯ъ приснꙑи о̑укрѣпьꙗѧ҆ каꙁаа҅ше
на толико же прѣжденареченаа жена о҅тъ покаань҆ꙗ къ х꙯соу сꙙ приведе ꙗкоже чьсть҆нѣ ꙗ҅вивъши сꙙ е҅и҆ и дара на бѣсꙑ съподобити сꙙ
По врѣмени же дль҆ꙁѣ дъшти нѣкоѥ҅го сь҆вѣтника отъ нечиста бѣса мѫчима вьпиꙗ҅ше ст꙯аа҅го приꙁꙑваѭ̑шти
приведꙿше же ѭ̑ къ б꙯жию̑ рабоу родител҄е ѥѧ молꙗахѫ ѥ҅го помиловати ѭ̑ и҅ о҅тъгнати о҅тъ н҄еѧ нечистꙑи҆ бѣсъ
и҅ помоливъшоу сꙙ ст꙯оумоу и҅ рѫцѣ въꙁложь҆шѫ на н҄ѫ а҅бь҆ѥ господьн҄ѫ благодать҆ѭ̑ бѣса прогꙿна и҅ о҅троковицѫ и҅цѣли
благодаривъша же родителꙗ ѥ҅ѧ бога и҅ тъгда пꙋстишꙙ ѥ҅моу три сьта ꙁлатицъ ихꙿже не тъчьѭ̑ вьꙁꙙти не рачи правь҆днꙑи҆ нъ ни видѣти рачи
гл꙯а и҅мъ о̑увѣштаваѧ
не даꙗ҅ти дара б꙯жиꙗ на коупл҄и
нъ гл꙯а имъ
паче дадите ѧ ништиимꙿ
а҅ꙁъ бо сего не въꙁꙿмѫ
вь҆ поустꙑн҄и бо живꙑ сихъ не трѣбоуѭ̑
и҅ тако благодарьствꙙштꙙ ѧ҆ о҅тъпꙋсти въ своꙗ си
въ дроугꙑи же пакꙑ ю҅ноша нѣкъи о҅тъ бѣса насил҄енъ обѣма ногама раслабѣ
и҅ того въꙁьмъше свои ѥ҅моу принесошꙙ и҆ къ ст꙯оуо̑умꙋ молꙙште ѥго молити ꙁа н҄ь
о҅нъ же три дни а҅лꙿкавъ и молитвѣ ѥднои прилежавъ цѣла раслабь҆ѥнааго сътворивъ и благословивꙑ и повелѣ своима ногама въ домъ ѥго ити
мноꙁи же и҅ и҅ни прихождаа҅хѫ к н҄емоу раꙁличьнꙑѧ҆ ѧ҅ꙁꙙ и҅мѫште
и҅ вси господьн҄ѫ благодатьѭ̑ и҅цѣлꙗѥми о҅тъхождаахѫ
видѣв же себе рабъ бж꙯ии ꙁѣло о҅тъ всѣхъ чтома и ѥже о҅тъ чь҆сти събꙑваѭ̑штеѥ҅ сꙙ многꙑи҅мъ падениѥ о҅тиде о҅тъ мѣста того
и҅ бѣжавъ и҅де ꙗ҅ко м꙯ поприштъ отъ града того
и҅ о҅брѣтъ пештерѫ великѫ вь брѣꙁѣ рѣчь҆нѣѣмъ камѣнѫ л꙯ лѣтъ жи тоу молитвами и҅ пѣснь҆ми вь҆сꙙ дь҆ни и҅ ношти прѣпроваждаѧ
пиштѫ же на многа врѣмена о҅тъ трѣвꙑ и҅мѣа҅ше растѫштии҅хъ вь҆ рѣцѣ
потом же градь҆ць҆ малъ на брѣꙁѣ сьтворивъ и҅ тъ вь рѣдъкꙑѧ часꙑ дь҆ни дѣлаѧ҆ о҅тъ того крьмл҄ѫ себѣ и҅мѣа҅ше
На толицѣ же житиѥ ѥ҅го славь҆но бꙑстъ ꙗ҅коже по двѣма десꙙть҆ма и҅ трьмь҆ десꙙть҆мь чрь҆нꙿцемъ к н҄емоу приходити и҅ клиросникомъ и҅ многꙑимъ о҅блашии҅мъ на благословештень҆ѥ и на накаꙁань҆ѥ о҅ть҆ н҄его
нъ таковꙑи҆ и҅ толикꙑи҆ и҅же толика дара сь҆подобь҆ѥ҅нъи въ.скорѣ вь҆ꙁнесении҅мъ нѣкꙑи҅мъ и҅ли величаании҅мъ ѧ҅тъ въ сь҆грѣшень҆ѥ попоуштенъ бꙑстъ въпасти и въ сь҆грѣшеньѥ вь҆сѣхъ горшеѥ
прѣскврь҆нънꙑи бо врагъ родоу члч꙯скоу и҅же присно добрѣ живѫштии҅мъ о҅ боꙁѣ своѥ҅ѭ̑ ꙁавистиѭ̑ бѣсꙙ сꙙ насил҄ѣѥ҅тъ вь҆лѣꙁъ въ о҅троковицѫ богата нѣгоѥ҅го дь҆штерь҆ начꙙ вьпити и҅ ст꙯ааго мѫжа и҅менемь приꙁꙑвати ꙗ҅коже приноужденомъ бꙑти родител҄емъ о҅троковицꙙ о҅бъходити и҅ и҅скати вь҆сьжде чловѣка бж꙯иꙗ҆ не о҅ставꙙште ни манастꙑра ни мѣста поуста
а҅ко же не могошꙙ ѥ҅го о҅брѣсти потомь҆ о̑увѣдѣшꙙ нѣкоѥ҅моу о҅тъшълꙿцоу бꙑти на мѣстѣ томь҆
и҅ приимъ оц꙯ь ѥ҅ѧ҆ о҅трокꙑ своѧ҆ и҅ приготови о҅троковицѫ сь҆ матерь҆ѭ̑ ѥ҅ѧ въ кръгꙑꙁѣ
и҅ приде на повѣданоѥ҆ ѥ҅моу мѣсто и҅деже бѣа҅ше ст꙯ꙑи҆
и҅ видѣвꙑ и҆ паде на ногоу ѥ҅го глагол҄ꙙ
помилоуи моѭ̑ дь҆штерь ꙗ҅ко лютѣ о҅ть҆ нечістааго бѣса мѫчима ѥ҅стъ
се бо два десꙙти ѥ҅стъ днии҆ нѣ въкоусила ни ꙗ҅та ни питиꙗ҆
нъ вьпьѭ̑шти трѣжетъ себе и҅ и҅мꙙ твоѥ҆ приꙁꙑваатъ
ст꙯ꙑ же повелѣ ѥ҅моу о҅троковицѫ поставити прѣдъ собоѭ̑
и҅ въдавъ себе на молитвѫ на толицѣ моли сꙙ ꙗ҅коже и҅ мѣстоу вь҆стрꙙсти сꙙ на н҄емже стоꙗ҅ше
по съкончании҅ же молитвꙑ доунѫ на нечистꙑи доухъ
и гл꙯а ѥ҅моу
въ и҅мꙙ г꙯а їу꙯ х꙯а и҅ꙁиди о҅тъ н҄еѧ҆
и҅ а҆бьѥ бѣсъ о҅тъ о҅гнꙗ женомъ и҅ꙁиде о҅тъ о҅троковицꙙ
та же на ꙁеми падꙿши на многꙑ часꙑ беꙁ гласа лежаа҅ше
Помоливъ же сꙙ ст꙯ꙑи и҅ їмъ ѭ̑ ꙁа рѫкѫ и҅ въставивъ прѣдастъ ѭ̑ родител҄ема съдравѫ
видѣвъше чоудо прославишꙙ б꙯а
о̑убоꙗ҅въше же сꙙ ѥ҅да како нечистꙑи҆ дх꙯ъ о҅бративъ сꙙ вьлѣꙁетъ вь҆ н҄ѫ молишꙙ ѥ҅го прѣбꙑти о҅троковици о̑у н҄его в꙯ дь҆ни дон҄елиже до конь҆ца свободитъ сꙙ о҅тъ бѣса
҅И о҅ставивъше ѭ̑ о̑у н҄его въ домъ свои въꙁвратишꙙ сꙙ
лѣпо же бѣа҅ше ꙗ҅коже и҅ въ проо҅браꙁовании рѣхомъ на о̑утвръждень҆ѥ и҅ въꙁграждень҆ѥ҆ а҅нг҄ель҆скоѥ҆ се житиѥ҆ живѫштии҅мъ не тъчь҆ѭ̑ и҅справьѥ҅нꙿꙗ сь҆връшенꙑихъ съповѣдовати
о҅тътѫдоу добраꙿ тъчь҆ѭ̑ сьбираѭ̑штемъ неи҅скоусномь҆ и҅ ненасилꙗѥ҅момъ бꙑти о҅тъ ꙁълокъꙁньнꙑи҅хъ сѣтии҆ прѣскврь҆нь҆нааго врага бж꙯иѥ҅мъ рабомъ
нъ ꙗ҅коже великꙑѧ и҅ и҅стинънꙑѧ благꙑѧ нравꙑ мѫжа съкаꙁахомъ тако достои҅тъ и҅ нанесенѫѫ ѥ҅моу боурѫ и҅ о҅тътѫдѣ събꙑвъшеѥ҅ сꙙ ѥ҅моу великоѥ҆ паденьѥ҆ съповѣдати глагол҄ѫштемъ потомъ ꙗ҅коже ѥ҅стъ и҅ по сьврь҆шенѣѣмь ѥ҅го покаа҅нии҆ и҅ добл҄ии҅мъ и҅сповѣдании҆ прѣвеликаꙗ чоудеса
ѥ҅лико бо великоѥ въꙁдръжань҆ѥ и҅ житиѥ прѣжде о҅бави толицѣмь҆ велꙿми и҅ о҅тъпаде
и҆ ꙗ҅коже велико паденьѥ҆ толицѣмъ вꙙште потомь҆ ѥ҅го бꙑстъ и҅справь҆ѥ҅ньѥ҆
Прѣлѫкавꙑи҅ бо и҅ нечистꙑи҆ врагъ бж꙯ие҅мъ рабомъ видѣвъ и҅сцѣл҄енѫѫ о҅троковицѫ тоу е҅дꙿнѫ о҅ставъ҆шѫ и҅ а҅бьѥ҆ вь҆ставъ на правьднаа҅го блѫднꙑи҅мъ ѥ҅моу нападе бѣсомъ ꙗ҅ко тако ѥ҅моу насилити ꙗ҅коже таковоуо̑умоу мѫжоу въ начꙙтцѣ житиꙗ ѥго ѥ҅гда нечьстивꙑи҅хъ самаранъ сѣтиѭ̑ вꙑже ꙗ҅вь҆е҅нѫѫ женоѭ̑ ль҆стимоу противꙿша сꙙ и҅ побѣдивъша ҅И врѣдꙿ рѫкꙑ лѣвꙑѧ прѣтръпѣвъшоу на попрань҆ѥ пославшаа҅го тѫ диꙗ҅вола въ распал҄ень҆ѥ҆ въпасти и҅ страхъ бж꙯ии҆ ꙁабꙑти и҅ толикꙑи҆ даръ данꙑи҆ ѥ҅моу лѣчьбъ и҅ въꙁдръжаниѥ толицѣхъ лѣтъ и҅ многꙑѧ троудꙑ и҅ к томоу о̑уже до старости дошъдъшоу не сь҆тръпѣти брани и҅ и҅ꙁлѣꙁъшоу въ приградъ бꙑти съ о҅троковицеѭ̑ беꙁаконь҆ꙗ себе о҅скврьнити тиноѭ̑
҅Отътѫдоу ꙗ҅коже начꙙлꙋ нѣкоѥ҅моу даноу бѣсоу приложити прь҆воѥ и҅ вътороѥ приноуждаатъ ꙁълоу
о̑убоꙗ҅въ бо сꙙ пагоубь҆нꙑи ꙁмии҆ о҅тъ покаꙗ҅ньꙗ подаѥмааго о҅тъ вь҆ꙁискаѭ̑штии҅мъ того вь҆сесрьдь҆ и҅справь҆е҅нь҆ꙗ притварѣѥ҅тъ ѥго ꙗ҅коже мнѣа҅ше о̑уже своѥ҅го плѣнь҆ника бол҄е прь҆вааго приложити беꙁаконь҆ѥ҆
вь҆сѣавъ бо помꙑслъ о̑ужасти ѥ҅го о̑убити ѥ҅го насил҄енѫѭ̑ о҅ть н҄его о҅троковицѫ поваждаатъ
Побѣжденъ же и҅ о҅ томь҆ о̑убои ѥ҅ѧ сътвори родивъшии҅хъ ѭ̑ о̑уклонити сꙙ хотꙙ мѫчень҆ꙗ тѣмь҆ мь҆нꙙ
нь ни тѣмь҆ довьл҄ень бꙑ о҅скврь҆н҄ении҅мъ врагъ и҅ прьвꙑи ꙁълъ сотона
къ и҅сть҆л҄ению̑ бо о̑убои прилагаетъ и҅ къ о̑убою̑ ѥ҅же не тъчь҆ѭ̑ гробоу прѣдати о̑убь҆ѥ҅нꙑѧ҆ тѣло нъ и҅ рѣчь҆нꙑи҅мъ водамъ и҅ ꙁвѣрь҆мъ и҅ птицамъ беꙁ милости поврѣшти сь҆твори
такъ величань҆ꙗ и҅ о҅ себѣ вель҆мѫдроуѭ̑штии҅хъ плодъ
тако бо а҅ште не бꙑ никоѥи҅же страсти себе поработилъ не бꙑ въꙁмоглъ лѫкавꙑи врагъ а҅кꙑ въ а҅лꙿдꙑ ѫ҅ть҆лѣ о҅ камꙑ того роꙁбити сь҆вѣсть
силѫ бо вь҆сѫ и҅ доухъ раждиꙁаньꙗ въ въꙁдрастѣ ю̑нѣ побѣдивша вь҆ꙁможе на старость҆
сь҆ же о҅ себѣ вель҆мѫдрова ти побѣди лѫкавꙑи҆
нъ о҅баче великаꙗ дароуѭ̑штаа҅го х꙯са прѣвеликоѥ҆ чл꙯колюбиѥ҆ вь҆сѣхъ чл꙯къ сп꙯сниѥ паче нежели погꙑбению̑ хотꙙштии҆ подати ѫ҅ꙁникоу и҅ долѣ лежꙙштоуо̑умоу рѫкѫ и҅ покаа҅нь҆ꙗ бꙑль҆ѥ҆ неи҅сцѣлимꙑѧ҆ и҅ смрьдꙙштꙙѧ своѥ҅ѧ твари и҅сцѣли строупꙑ
и тацѣхъ жде и҅ бол҄ьшии҅хъ по покаа҅нии҆ съподоби сꙙ даровъ
си же на срѣдѫ вь҆сѣмъ принести пріноужденъ бꙑхъ да ꙗ҅коже прь҆воѥ ѥ҅го жить҆ѥ о̑увѣдѣвше б꙯а прославихомъ и҅ падень҆ꙗ ѥ҅го о҅браꙁъ и҅спꙑтавъше вь печаль вьпадохомъ тако и҅ прилежь҆ноѥ покааньѥ мѫжа о̑увѣдѣвъше не на сꙙ надѣѥ҅мъ сꙙ нъ на даѭ̑штаа҅го намъ дарꙑ чл꙯колюбивааго б꙯а ѥ҅же и҅ стоѧ҅штемъ намъ съвръшенѣ дастъ стоꙗ҅ти трь҆пѣнь҆ѥ҆ и҅ падаѭ̑штꙙ нꙑ о҅тꙿ лѣности о̑утврь҆ждаѥ҅тъ рѫкѫ намъ подаѧ своѥ҅го ꙁастѫпа и҅ каѭ̑штемъ сꙙ намъ по сѫштоуо̑умоу ѥ҅моу чл꙯колюбью̑ прие҅мь҆ѥ҅тъ
и҅бо толика и҅ таковаꙗ сътворивъ ꙁъла и҅хъже кое҅ждо рода о҅гн҄ьнааго е҅го творѣа҅ше сь҆нѣдь҆ наставь҆ника и҅мѫшта блаженааго дауда по съблѫждении҆ чинъ въꙁвративъшааго и҅ вь҆ приѧ҆ть҆ꙗ҆ мѣсто ꙁа блѫд сѫда приложь҆ша и҅ о̑убои҆ бѣдѫ тѫ прии҅мшааго мѫжа и҅ вь҆нимаѧ҆ ꙗ҅коже словомъ тъчьѭ̑ довь҆ленъ бꙑвъ чк꙯олюбивꙑи҆ владꙑка а҅бь҆ѥ толикꙑи҅мъ грѣхомъ проштень҆ѥ ѥ҅моу сътвори на покаꙗ҅нꙿꙗ прибѣгаатъ тишинѫ о̑упꙿваниѥ ѥ҅дно на и҅справьѥ҅нь҆ѥ҆ дш꙯и наставника и҅мꙑ
Вь сꙙ бо пришь҆дъ вь҆ клѣтъкѫ вь҆лѣꙁе своѭ̑
и҅ о҅кꙑ о҅тъ сь҆на вьставъ ꙗ҅коже се кто речетъ повръгъ же себе на ꙁеми въꙁдꙑхань҆ꙗ несьтрь҆пимаа творꙗа҅ше беꙁ милости сꙙ бь҆ѧ по прь҆семь҆ и҅ сль҆ꙁъ и҅сточникъ испоуштаѧ
нь҆ ни тако не о҅тъстѫпи о҅ть҆ н҄его нечистъи҆ бѣсъ и҅ скврь҆нꙑи҆
и҅ꙁвол҄ень҆ꙗ бо мѫжа ни видѣти могꙑ диꙗ҅волъ насѣваа҅тъ ѥ҅моу о҅тъчаа҅нь҆ꙗ҆ помꙑслꙑ то начꙙло ꙁь҆лоѥ на чловѣчь҆скъ родъ о҅тъ о҅ть҆чань҆ꙗ и҅ю̑дина о҅брѣтъ
да въставъ о҅тъ ꙁемьѧ о̑устрь҆ми сꙙ въ миръ
сълоучи же сꙙ по вол҄и чл꙯колюбиваа҅го б꙯а и҅дѫштоу ѥ҅моу манастꙑра дои҅ти
и҅ вьлѣꙁъ къ сѫштии҆ тоу братиї цѣлова ѧ҆
о҅ни же о̑умꙑвше ѥ҅моу ноꙁѣ и҅ хлѣбъ прѣдꙿложивше молꙗахѫ и҆ въкоусити
о҅нъ же ни слꙑшати того хътꙙ горꙿко въꙁдъхнѫвь҆ рече
ю̑ горе мь҆нѣ о҅каꙗ҅ноуоумоу
како вь҆ꙁь҆рѫ на небо
како ли владꙑкꙑ хс꙯а и҅мꙙ дръ҆ꙁнѫ приꙁꙿвати ѥ҅гоже о҅тъвръгъ сꙙ о҅ставихъ
како ли благꙑн҄и ѥ҅го надѣѭ̑ сꙙ приѧ҅ти чꙿто и҅же дш꙯еѭ̑ и҅ тѣломъ проблѫдивь сꙙ о҅ть҆ н҄его и҅ прѣлюбодѣи҅ствомъ себе о҅скврь҆нивꙑи҆ и҅ о̑убоѥ҅мъ
и҅ съповѣдовати начь҆нъ ꙗ҅коже бѣа҅ше по и҅стинѣ и҅сповѣда и҅мъ вьсе събꙑвъшеѥ҅ сꙙ
о҅ни же въ мноꙁѣ печали бꙑвше и҅ попекше сꙙ о҅ раꙁличь҆нꙑи҅хъ ѥ҅го напастехъ по силѣ ѥ҅го о̑утѣшишꙙ
и҅ давꙿше ѥ҅моу благословештенье҆ и҅ молитвѫ прилежꙿнѫ о҅ н҄емь сьтворьше о҅тъпоустишꙙ
҅Идѫштоу же ѥ҅моу пѫтемь҆ сь҆рѣте и братъ нѣкꙑи҆ и҅мꙑ въ и҅стинѫ хс꙯а вь себѣ
и҅ приноуди ѥ҅го
и҅ вьведе и вь клѣтькѫ своѭ̑
и҅ о̑умꙑвъ ѥ҅моу ноꙁѣ и҅ вьса любьвь҆наꙗ о҅бавивъ прѣдъстави ѥ҅моу хлѣбъ
и҅ молитвꙑ многꙑ сьтвори
молꙗа҅ше причꙙстити сꙙ благословешении҅хъ ѧ҅же б꙯ъ посъла
о҅номоу же о҅тъ сьвѣсти бь҆ѥ҅моу и҅ на причꙙштениѥ никакоже не о҅борꙙштоу сꙙ повръже себе прѣдъ ногама рабъ бж꙯ии молꙙ ѥ҅го коупꙿно же и҅ кль҆нꙑ сꙙ не вь҆стати прѣжде о҅ть҆ ꙁемь҆ѧ҆ а҅ште прѣжде не о҅бѣштаа҅тъ сꙙ прѣдъпоставь҆ѥ҅нꙑи҅хъ въкоусити
о҅бѣштавь҆шоу же сꙙ ѥ҅моу въстави и бж꙯ии чл꙯къ о҅тъ ꙁемь҆ѧ
и҅ помоливъша сꙙ сѣдоста о҅ба ꙗ҅сти хлѣбъ
по вь҆коушениї же и҅ма и҅ по съконь҆чании благодарь҆ствиꙗ҆ пакꙑ сѣдоста
и҅ пристѫпивъ къ мѫжоу прии҅мꙑи ѥ҅го въ своѭ̑ хлѣвинѫ братъ глагола ѥ҅моу
҅Оч꙯е накажи мꙙ о҅ хс꙯ѣ сн꙯а своѥго и҅ о̑утврь҆ди ми срь҆дь҆це ꙗ҅ко ꙁѣло мꙙ съдръжꙙтъ роꙁличь҆нии҆ помꙑсли
тъгда же въскричавъ ст꙯ꙑи҆ и҅ съ слъꙁами и҅ въꙁдꙑханиї биꙗше вь҆ прьси своѧ глагол҄ꙙ
прости мꙙ брате
каꙗ҅ти себе и҅ плакати великꙑи҅хꙿ моихъ грѣхъ и҅ на б꙯а дрь҆ꙁновенꙑихъ о҅ть҆ мене беꙁаконии҆ ꙗ҅ко вь҆ соуѥ҅тънꙑихъ моихъ сихъ и҅ посрамъѥ҅нꙑи҅хъ сѣдинахъ а҅кꙑ дѣтиштъ о҅тъ дьꙗ҅вола ꙁапꙙтъ въ послѣдь҆н҄ѫѭ̑ погꙑбѣль҆ сьнидохъ
ꙁълꙑи҅ми бо и҅миже вь҆ жиꙁни моѥи трь҆пѣвъ побѣдихъ тѣми въ старости моѥ҆и҆ ꙁъло сътворивъ въпадохъ въвръгъ себе въ смрадънѫѭ̑ тинѫ блѫдънѫѭ̑ и҅ и҅нѣми о҅скврь҆нивъ сꙙ бол҄ьшии҅ми того грѣхꙑ
҅Онъ же то слꙑшавъ о҅печали сꙙ ꙁѣло
и҅ молитъ ѥ҅го по вь҆рꙙждению̑ ѥ҅мꙋ съповѣдати прѣль҆сть҆ вьсѫ сотонинѫ двоѥ҆ себѣ приобрѣтаѧ ст꙯ꙑи҆ прьвоѥ о̑убо и҅сповѣдань҆ѥ҅мъ о̑упꙿваѧ҆ привести ѥ҅го коупно же и҅ себѣ оутꙿврь҆ждениѥ бѫдѫштиїхъ по томъ хотꙙ притворити
о҅нъ же о҅тъвѣштавъ глагола ѥ҅моу
по въꙁдръжании҅ ми въꙁдръжань҆ѥ҅мъ и҅стꙑи҅мъ и҅ троудномъ ꙁѣло по работании ми непорочь҆нѣ бв꙯и лѣтъ н꙯ по приѧтии҅ ми о҅тъ чловѣколюбивааго б꙯а великꙑи҆ даръ по сътворении҆ о҅тъ мене скврь҆нꙿнааго великꙑи҅хъ чоудесъ коньчьнѣѥ вь҆ниде сотона въ о҅троковицѫ нѣкѫѭ̑
да а҅бьѥ тоѧ родител҄е слꙑшавь҆ше и҅же ѥ҅стъ вь҆ мь҆нѣ гн꙯ь даръ приведошꙙ ѭ̑ къ мнѣ и҅цѣл҄ень҆ꙗ҆ ради
молꙙштемъ же сꙙ и҅мъ помолихъ сꙙ о҅ н҄еи҆
и҅ а҅бꙿѥ҆ г꙯неѭ̑ благодѣтиѭ̑ нечистꙑи дх꙯ъ о҅тиде о҅ть҆ н҄еѧ҆
о҅ни же сь҆врь҆шенѣѥ ѭ̑ хотꙙште и҅сцѣлити о҅ставишꙙ ѭ̑ о̑у мене на дь҆ва дьни
и҅ о҅тидошꙙ въ свои҆ домъ
о҅тъмь҆нѣвъ же сь҆вѣстиѭ̑ и҅ꙁидохъ к н҄еи҆
и҅ прѣдолѣвъшоу ми распал҄ению̑ блѫдноуо̑умоу ни б꙯а на о̑умъ вьꙁь҆мъ въ часъ тъ ни погоубь҆ѥнь҆ꙗ҆ толикааго въꙁдръжань҆ꙗ и҅ троуда помꙑсливъ и҅ли вь҆мѣнивъ вьсе же ꙗ҅коже решти ꙁабꙑвъ и҅ матицѫ о҅гн҄ьнѫѭ̑ прѣо҅бидѣвъ въ блѫдь҆нѫѭ̑ погꙑбѣль въпадохъ
и҅ сь҆творивъ сꙿ н҄еѭ̑ блѫдъ ꙁълоѥ ꙁъломъ цѣл҄ѫ наи҅паче же бол҄еѥ҆ ꙁъло къ ꙁълꙋ прилага.ѭ҆
и҅бо пои҅мъ мꙙ бестоудь҆ꙗ бѣсъ сь҆вѣтова ми о̑убои ѥ҅и҆ сьтворити
и҅ по сь҆блѫждении҅ ми о̑убивъ ѭ̑ въврь҆гохъ вь҆ рѣкѫ
и҅ о҅тъчаꙗвъ сꙙ своѥ҅го сьпасень҆ꙗ҆ о҅тидохъ
и҅ нꙑнꙗ и҅дѫ въ миръ
како бо на вꙑсотѫ въꙁь҆рѫ и҅ли и҅ дръꙁнѫ нарешти хс꙯а
не а҅бьѥ҅ ли о҅гнъ съшедъ пожежетъ мꙙ
та же ѥ҅моу и҅ множаи҅ша тѣхъ съ многами ꙁль҆ꙁами и҅сповѣдаѭ̑штоу и҅ съ въꙁдꙑхании҅мъ несь҆трь҆пимомꙿ мѫжоу слꙑшавъ божии҆ рабъ о̑умиливъ сꙙ о҅тъ благодѣти нападе на вꙑѭ̑ ѥ҅го
и҅ о҅блобꙑꙁаѧ и҆ глаголаа҅ше
не печалоуи҅ сꙙ ꙁѣло брате ни о҅тъчаи҅ сꙙ своѥ҅го спс꙯еньꙗ нъ вѣровавъ ꙗ҅коже ѥ҅стъ сꙿпасениѥ҆ пристѫпи съ слъꙁами и҅ и҅сповѣждъ сꙙ чловѣколюбивꙋо̑умоу б꙯оу
ꙁѣло бо ѥ҅стъ штедръ и҅ прѣмилостивъ б꙯ъ и҅ многа милость҆ ѥ҅го на насъ
да дон҄елиже и҅мамъ врѣмꙙ покаимъ сꙙ
а҅ште бо бꙑ не бꙑло покаꙗ҅ньꙗ како дауи҅дъ по дарѣ пророчьстѣꙿмъ по цѣсарь҆ствии҆ по сь҆вѣдѣтел҄ьствѣ владꙑчь҆н҄и въ ровъ любодѣи҅ства и҅ о̑убои҅ства въпадъ словесемъ покаа҅нь҆ѥ҆ о҅бавивъ проштениѥ҆ толицѣмъ грѣхомъ приѧ како блаженъи҆ петръ врь҆ховь҆н҄ии҆ а҅постоломъ пръвꙑи҆ о̑ученикъ и҅же ключꙙ небесьнꙑѧ҆ о҅тъ г꙯а прии҅мъи҆ владꙑкꙑ хс꙯а не ѥ҅дꙿноѭ̑ и҅ дꙿвашди нъ и҅ тришꙿди ѥ҅го о҅тъвръгъ сꙙ и҅ потомь плакавъ сꙙ горь҆ко не тъчь҆ѭ̑ проштень҆ѥ҆ полоучи таковааго грѣха нъ и҅ бол҄ьшꙙѧ҆ съподоби сꙙ чь҆сти пастоухъ бꙑвъ словесънꙑи҅мъ о҅вцамъ владꙑчьнꙗмъ
а҅ште не бꙑ бꙑло покаꙗнь҆ꙗ како покаавъ сꙙ павьлъ о҅тъ гонител҄ь сь҆сѫдъ и҅ꙁбъранꙑи бꙑстъ
а҅ште не бꙑ покааньꙗ бꙑло како съблѫдивꙿшааго въ корунѳѣнехъ приѧ҅ти павь҆лъ повелѣ да не насилꙗѥ҅ми рече бѫдемъ о҅тъ сотонꙑ и҅ грабими
тацѣми и҅ таковꙑи҅ми словесꙑ наи҅паче о̑утврьдивъ ѥ҅моу срь҆дце и҅стинꙑи҆ и҅ милостивꙑи братъ прѣбꙑвати ѥ҅моу съ собоѭ̑ молꙗаше
томоу же не хотꙙштоу припаде прѣд н҄имъ б꙯жиї чл꙯къ
и҅ о҅блобꙑꙁаѧ҆ ноꙁѣ ѥ҅моу молꙗа҅ше сꙙ не о҅тълѫчити о҅ть҆ н҄его помꙑшлꙗѧ и҅ боѧ҅ сꙙ ѥ҅да како въ о҅тъчаа҅нии҆ прѣбꙑвъ до конꙿца дш꙯ѫ своѭ̑ погоубитъ
и҅ ꙗ҅коже на мноꙁѣ кажꙙ молꙙ припадаѧ҆ кланꙗѧ҅ сꙙ о̑увѣштати ѥго не вь҆ꙁможе сътѫживъ си ст꙯ꙑи҆ и҅ въꙁдъхнѫвъ дх꙯омъ прилежно молитвѫ сътворивъ о҅тꙿпоусти ѥ҅го пѫтемъ свои҅мъ и҅ти благословествивъ
проваждаѧ҅ же ѥ҅го до пꙙти на десꙙте поприштъ не прѣстаа҅ше молꙙ е҅го
и҅ много ѥ҅моу о҅ покаа҅нии҆ продлъживъ слово о҅хѫпивъ ѥ҅го и҅ съ слъꙁами о҅блобꙑꙁавъ и҅ помоливъ сꙙ о҅ н҄емъ о҅брати сꙙ въ клѣтъкѫ своѭ̑
Їа҅кѡ̑въ же и҅мъ сꙙ пѫти ведѫштааго въ миръ шъстиꙗ҆ дръжаа҅ше сꙙ
и҅ о̑успѣвъ пѫти и҅ мало съвративъ сꙙ о҅брѣте гробъ ветъхъ подоболичьнъ пештерѣ вь н҄емꙿже многꙑ мрь҆твꙑи҅хꙿъ лежаа҅хѫ кости ѧ҅же о҅тъ многъ лѣтъ и҅спрахнѣлꙑ бѣа҅хѫ
и҅ вь҆лѣꙁъ вь҆ н҄е събравъ кости положи вь҆ ѥ҅дꙿномь ѫ҅гь҆лѣ
и҅ ꙁаключи въ пештерѣ ꙁатвори надълежꙙштии҅ми ветъхꙑи҅ми двьрь҆ми
и҅ колѣнѣ прѣклонивъ и҅сповѣдаа҅ше сꙙ богови биѧ҆ беꙁ милости въ своѧ прьси
и҅ съ плачемъ и҅ многꙑи҅мъ рꙑдание҆мъ глаголаа҅ше
како вь҆ꙁь҆рѫ кꙿ тебѣ бж꙯е
коѥ҅ ли начꙙло и҅сповѣданию̑ о҅брꙙштѫ
кꙑи҅мъ ли срьдꙿцемꙿ и҅ли кꙑи҅мъ о̑упвании҅мъ и҅ли коѭ̑ сь҆вѣстиѭ̑ дръꙁнѫ ѧ҅ꙁꙑкъ нечь҆стивъ и҅ о̑усть҆нѣ о҅скврьн҄ень҆ꙗ сѫшти и҅спльн҄енѣ двигнѫти покоушѫ сꙙ
прь҆воѥ҅ же коѥ҅моу грѣхоу проштеньꙗ просити дрьꙁнѫ
Милоуи чл꙯колюбивꙑи҆ г꙯и
милостивъ бѫди недостои҅ноуо̑умоу владꙑко благꙑи
и҅ не погоуби мене бестоудънꙑи҅хꙿ мои҅хъ ради дѣлъ
не бо мала моꙗ сѫ беꙁаконь҆ꙗ
блѫдъ сътворихъ
о̑убои҆ сь҆дѣлахъ
крь҆вь неповинь҆нѫ пролиꙗ҅хъ
и҅ къ вь҆сѣмь тѣмъ страдавъшеѥ то тѣло водамъ и҅ ꙁвѣрь҆мъ и҅ птицамъ прѣдахъ на сь҆нѣдень҆ѥ҆
҅И нꙑнꙗ г꙯и вѣдѫштоу тебѣ благꙑи҆ вь҆са и҅сповѣдаѭ̑ о҅ томъ просꙙ проштень҆ꙗ
не прѣꙁь҆ри мене владꙑко нъ по лѣпоуо̑умоу твоѥ҅моу милосрь҆дию̑ помилоуи мꙙ нечь҆стивааго
и҅ пось҆л҄и на мꙙ ꙗ҅же о҅ть҆ тебе великаꙗ҆ милость҆
и҅ о҅стави ми вь҆са беꙁаконь҆ꙗ҅ ꙗ҅ко да не пришедꙿшоу ми на грѣховь҆нѫѭ̑ глѫбинѫ погоубитъ мꙙ пагоубь҆нааго врага боура до коньца ни да пожьретъ мене ꙁмии҆ глѫбинънꙑи҆
и҅ съ таковꙑи҅мъ великꙑмъ покаꙗ҅нии҅мъ и҅сповѣдаѧ сꙙ до десꙙти лѣтꙿ въ пештерѣ тои҆ наи҆паче же рекѫ въ гробѣ не и҅ꙁлаꙁꙙ и҅ꙁ мѣста не бесѣдоуѧ ни къ комоуже не глагол҄ꙙ ни къ ѥ҅дномоу нъ сь҆ горъкꙑи҅ми сль҆ꙁами и҅ несь҆трь҆пимꙑи҅мъ въꙁдꙑхании҅мъ и҅ съ многомъ о̑умил҄ении҅мъ вь҆се врѣмꙙ прѣпроводивъ дꙿвашди вь҆ недѣл҄и двьрь҆цꙙ о҅твръꙁаѧ҆ Трѣвѫ прѣдъ двьрь҆ми гробишта своѥго растѫштѫѭ̑ о҅брѣтаѧ҆ и҅ тѫ и҅стираѧ ꙗ҆дѣаше ѥ҅ликоже ѥ҅моу довь҆лѣѣше и҅скоушаѧ
и҅ а҅бьѥ о҅браштааше сꙙ сь҆ многомъ похвал҄ении҅мъ прилежꙙ въи҅нѫ молитвѣ и҅ въꙁдрꙿжании҆ и҅ їностань҆нѣмь҆ и҅сповѣдании҆
Тѣмꙿже чловѣколюбивꙑи богъ не хотꙙи сь҆мрь҆ти грѣшънꙑи҅мъ нъ о҅браштению̑ и҅ жиꙁни не вь҆соуе҆ ни вътъште толикааго страданьꙗ и҅ многоуо̑умоу троудоу продлъжити сꙙ попоусти
вѣдꙑ бо ѥ҅го и҅стоѥ и҅ великоѥ покаꙗ҅нь҆ѥ҆ толикꙑи҅мъ и҅ таковꙑи҅мъ грѣхомъ проштень҆ѥ полоучи
и҅ хотꙙ самомоу ѥ҅моу о̑увѣрити прѣподобь҆ноуо̑умоу мѫжоу и҅ вь҆сѣмь а҅вити покаа҅нь҆ꙗ силѫ боури лютѣи҆ и҅ многоу беꙁдъждь҆ю̑ ꙁемь҆ѭ̑ тѫ о҅бь҆дръжꙙштоу съ многꙑи҅ми҅ молитвами и҅ литиꙗми чл꙯комъ молꙙштемъ сꙙ ꙗ҅ви сꙙ града того б꙯очь҆стивоуо̑умоу е҅п꙯поу мѫжоу ст꙯оу и҅ въ и҅стинѫ б꙯а боѧ҅штоу сꙙ ꙗ҅ко о҅ц꙯ъ ѥ҅стъ нѣкꙑи҆ въ гробишти на томъ мѣстѣ сь҆мѣренъ о҅браꙁомъ нъ благъ дх꙯омь҆ и҅же а҅ште послоушавъ васъ помолитъ сꙙ къ б꙯оу вь҆са раꙁдроушитъ нападъшаꙗ на ꙁемьѭ̑ сьѭ̑ ꙁь҆лаꙗ҆
да ст꙯ꙑи҅ тъ е҅п꙯пъ вьсемоу клиросоу своѥ҅моу повелѣ събь҆рати сꙙ на сь҆повѣданиѥ҆ ꙗ҅вь҆ѥ҅ньꙗ того и҅ съ кръстꙑ къ пештерѣ тои҅ и҅деже чк꙯ъ бж꙯иї живетъ и҅ти
томоу же бꙑвшоу и҅ мѣста и҅мъ дошъдъшемъ о҅брѣтъ прѣподобнаа҅го того правь҆дꙿьника и҅ сь҆ многоѭ̑ мольбоѭ̑ молꙗа҅ше сꙙ ѥ҅моу помиловати ꙁемьѭ̑ ихъ и҅ молити сꙙ къ б꙯оу да бꙑ помиловалъ люди своѧ҆ и҅ о҅тъгналъ належꙙштеѥ беꙁдъждиѥ҆ и҅ посълалъ ꙁеми и҅хъ дъждъ
Ст꙯ꙑи҅ же никакоже бъхма о҅ть҆вѣштаваѧ҆ биꙗше сꙙ въ своѧ прь҆си не дръꙁнꙑ и҅ вь҆ꙁь҆рѣти на небо и҅ гл꙯ааше
милостивъ бѫди г꙯и о҅ многꙑи҅хъ мои҅хъ нечь҆стии҅хъ
҅Ожидаѭ̑штоу же е҅пискоупоу и҅ молꙙштоу сꙙ к н҄емоу и҅ ни хоуда о҅тъвѣта полоучивъшоу о҅ставивъше ѥ҅го плачѫште сꙙ о҅тидошꙙ
и҅ дошъдъше ст꙯ꙑѧ҆ црькъве а҅бь҆ѥ҆ тоу съ слъꙁами молꙙште сꙙ о҅тъ чл꙯колюбиваа҅го б꙯а прошаа҅хѫ бѣдꙑ тоѧ и҅ꙁбꙑть҆ꙗ҆
на многꙑ же дь҆ни съ а҅лчь҆боѭ̑ и҅ плачь҆мъ приꙁꙑваѭ̑штемъ б꙯а прити на помошть҆ и҅мъ и҅ а҅бь҆ѥ томоу жде а҅витъ сꙙ е҅пп꙯оу
и҅ глс͡а о̑услꙑшитъ притранъ глагол҄ѫшть҆ к н҄емоу
и҅ди къ рабоу моѥ҅мо и҅а҅кѡвоу ѥ҅гоже ти и҅ прѣжде а҅вихъ
и҅ того моли молити о҅ н҄емꙿже а҅ште хоштеши
томоу же помоливъшоу сꙙ и҅ꙁбѫдете належꙙштихъ ꙁеми ꙁълъ
въꙁвративъ же сꙙ пакꙑ въскорѣ съ вꙿсѣмъ клиросомъ и҅ людь҆ми прѣподобь҆нꙑи҆ бж꙯иї ст꙯ител҄ь ѧ҅ сꙙ о҅ молитвѣ ꙗ҅же къ чловѣкоу бж꙯ию̑ и҅а҅ковоу
тъгда же о̑уже тъгда невол҄еѭ̑ ꙗ҅коже решти многꙑи҅ми молитвами о̑умол҄енъ и҅ о̑уи҅штенъ бꙑвъ о҅тъ прѣподобь҆нааго мѫжа ꙗ҅коже и҅ прѣжде и҅ нꙑнꙗ о҅тъ о҅бавь҆е҅нь҆ꙗ бж꙯иꙗ҅ к н҄емоу пришь҆ли сѫтъ въꙁдѣвъ о҅чи на небо на многъ часъ прилежно помоли сꙙ
҅И ѥ҅ште молитвѣ сѫшти въ о̑устѣхъ ѥ҅го благꙑи и милосрьдꙑи б꙯ъ и҅же вꙿса боѧ҅штии҅мъ сꙙ ѥ҅го о҅било и҅ о̑удобь҆ подаѧ дѣломъ писмень҆ноѥ слово съврь҆шаѧ҆ ѥ҅же гл꙯етъ ѥ҅ште ти гл꙯ѫштоу се пришь҆лъ ѥ҅смъ дъждъ съпꙋсти многъ на ꙁемь҆ѭ̑ ѥ҅моуже вьꙁдививъше сꙙ пѣснь҆ похваль҆нѫѭ̑ того милосрь҆дию̑ и҅ несъкажемоуоумоу величь҆ствоу
о҅тидошꙙ славꙙште б꙯а и҅ блажꙙште рабꙑ ѥ҅го въꙁдръжании҅мъ и҅хъ и҅ а҅лчъбоѭ̑ великааго дара сь҆подобь҆ѥ҅нꙑ и҅ таковааго
благо же прии҅мше великоѥ о҅тъ чловѣколюбивааго б꙯а и҅ и҅ꙁбꙑвъше о҅тъ нашъдъшѧѧ и҅мъ богомь҆ поуштенꙑѧ҆ ꙗ҅ꙁвꙑ о҅тъгнанꙑѧ молитвоѭ̑ раба бж꙯иꙗ и҅а҅кѡ̑ва до днешнꙗго дꙿне вьса лѣта памꙙть҆ дни того вь҆ н҄ьже въꙁдꙋшь҆нꙑи҅хъ бѣдъ свобождени бꙑшꙙ творꙙтъ молитвънꙑѧ и҅ похвальнꙑѧ҆ пѣсни владꙑцѣ х꙯соу въсꙑлаѭ̑ште
многꙑ же раꙁличь҆нꙑи҅ми ѧ҅ꙁами о҅дръжимꙑѧ҆ о҅тъ людии҆ пришъдъшии҅хъ к н҄емоу коупно же сь е҅пискоупомъ прішъдъшии҅хъ на молитвѫ о҅ставишꙙ оу раба бж꙯иꙗ и҅ꙗ҅кова и҅цѣл҄ень҆ꙗ ради ѧ҅же масло вь҆ꙁь҆мъ ст꙯ꙑи҆ и҅ тꙑ благословествивъ помаꙁавъ же ѧ въ и҅мꙙ х꙯сово и҅цѣли ꙗ҅коже тѣмъ҆ домъ и҅дѫштемъ славити и҅ благословествити б꙯а даровавъшааго и҅мъ рабомъ свои҅мъ и҅цѣл҄еньꙗ҆
Да о̑уже вьси и҅же въ градѣ и҅ въ о҅крѫгън҄ии҅хъ вь҆сехъ живѫштии҆ боль҆нꙑѧ҆ своѧ҆ приношаа҅хѫ к н҄емоу
и҅ о҅тъходꙙштемъ и҅мъ молꙗа҅хѫ о҅ сьпасении҆ и҆хъ молити сꙙ ѥ҅моу
и҅ а҅бь҆ѥ гн꙯ѫ благодать҆ѭ̑ цѣльбѫ полоучаахѫ
толикъ бо даръ дастъ сꙙ ѥ҅моу ꙗ҅коже ѥ҅моу словомъ въскорѣ прогонити нечистꙑѧ҆ дх꙯ꙑ
по лѣтѣ же ѥ҅дꙿномь о҅тъгнанѣ бꙑвь҆ши ꙗ҅ꙁвѣ тои҆ лютѣи҆ приꙁъвавъ бж꙯ии рабъ и҅а҅кѡ̑въ прѣподобь҆наа҅го е҅п꙯па моли ѥ҅го попешти сꙙ о҅ пештерѣ рекꙿше о҅ гробѣ вь҆ н҄емꙿже житиѥ҆ и҅мѣа҅ше ст꙯ꙑи҆
и҅ съ прилежꙿноѭ̑ молитвоѭ̑ моли сꙙ ѥ҅моу по о̑умрь҆тии҆ ѥ҆го погрети и҆ вь҆ н҄емъ
томоу же о҅бѣштавъшоу сꙙ ѥ҅моу и҅ въꙁвративъшоу сꙙ въ градъ по малѣхъ дьнехъ съконьча сꙙ блаженꙑи҆ и҅ꙗ҅кѡ̑въ въ старости добрѣ седмиѭ̑ десꙙтъ лѣтъ сꙑ ти пꙙтиѭ̑
о̑увѣдѣвъ же прѣподобь҆нꙑи е҅п꙯пъ дои҅де мѣста того съ всѣмъ клиросомъ и҅ съ подвижь҆нꙑи҆ми о҅блашими
и҅ сь҆ вонꙗми многоцѣнь҆нꙑи҅ми о҅бивꙿше поѭ̑ште и҅ славꙙште б꙯а положишꙙ чь҆стъноѥ҆ ѥ҅го тѣло въ томъ гробѣ
Потомꙿ же бж꙯ии҆ прѣподобьнꙑи҆ свꙙтител҄ь молитвънꙑи҆ домъ рекꙿше ц꙯рꙿкве сътворивъ о̑у пештерꙑ прѣложи чь҆стъноѥ ѥ҅го тѣло на н҄емꙿже мѣстѣ до дь҆н҄ешь҆нꙗа҅го дь҆не цѣлꙿбꙑ многꙑ творꙙтъ сꙙ
вь҆сь же градъ и҅ о҅крѫгън҄ꙙѧ҆ ѥ҅го вь҆си памꙙть҆ ѥ҅го по вь҆са лѣта творꙙште праꙁдь҆никъ великъ и҅мѫтъ въ славѫ почь҆тъшааго и҆ чк꙯олюбивааго б꙯а ѥ҅гоже и҅ мꙑ по о̑уставоу славимъ благословествꙙште о҅ц꙯а и҅ сн꙯а и҅ ст꙯ааго дꙋх꙯а ѥ҅моуже слава и҅ дръжава нꙑн҄ꙗ и҅ присно и҅ вь бесконечь҆нꙑѧ҆ вѣкꙑ вѣкомъ
а҅минь҆
марта въ ꙁ꙯ дꙿнь
житиѥ и҅ страсть҆ ст꙯ꙑи҅хъ о҅ц꙯ь и҅ е҅пискоупъ бꙑвъшиїхъ василѣа капитона мѫченꙑихъ вь҆ херꙿсон҄и
Христосъ ми да начꙿнетъ слово ѥ҅динꙑи҆ прѣмѫдрꙑи҆ и прѣмѫдрꙑи҅мъ и҅справител҄ь
и҅ прѣкрь҆стивъ с꙯тꙑи҆ е҅п꙯пъ и҅ въꙁдъхнѫвъ рѫкѫ положи на мрь҆твьци
По мꙿноꙁѣ же врѣмени минѫвъшоу гон҄ению҄ о҅тъ беꙁаконънꙑи҅хъ на крь҆стиꙗ҅нꙑ поставишꙙ римь҆ꙗ҅не цр꙯ѣ и҅менемь҆ костантина ѥ҅гоже бж꙯иѥ҆ просвѣштень҆ѥ на дивънꙑи ѥ҅го приведе кръстиꙗ҅нъскꙑи҆ свѣтъ
и҅ годѣ бꙑстꙿ вь҆сѣмъ слово то
житиѥ҆ и҅ дѣаниѥ прѣподобь҆наа҅го а҅нина
і꙯и днъ
Пришъдъ любь҆ꙁнѣ къ просвѣштению твоѥ҅го роꙁмꙑшлꙗꙗ҆ ѡ҄ б꙯олюбꙿче просиꙗ҅вшии҅хъ подвигомъ положихъ скоростиѭ҄ съконь҆чати г꙯оу повелѣваѭ҄штоу о҅ть҆тъ҆ тебе ми вь҆ꙁвѣштенаꙗ
коупꙿно бо ѥ҅же и҅ приѧ҅ти ми о҅тъ тебе раꙁоумно написанаꙗ҆ и҅ о҅кꙑ о҅тъ съ҆на въꙁбоуждаѭ҄шта мꙙ съчинити и҅ писань҆ю҄ прѣдати ꙗ҅же о҅тъ чловѣка бж꙯иꙗ҆ а҅нина
боꙗ҅ꙁнь҆ѭ҄ многоѭ҄ о҄уѧ҅тъ не о҅блѣнихъ сꙙ начꙙти нареченаа҅го съчин҄ень҆ꙗ
ꙗ҅вивъшеѥ бо сꙙ твоѥ҅моу расѫждень҆ю҄ доброѥ҆ дѣло можетъ бꙑти добро.творꙙ въ и҅стинѫ и҅штѫштии҅мъ благꙑи҅хъ
не бо ни простꙑи҅хъ ѥ҅стъ потрѣба съповѣдании҅мъ и҅ дѣлесꙑ въ блаꙁѣ съконь҆чавъшии҅хъ сꙙ поо҄учати
҅Обꙑкла бо сѫтꙿ почитаньꙗ҆ и҅ чꙙстаꙗ благꙑи҅хъ съповѣдань҆ꙗ силѫ притварѣти ѥ҅ште наи҅паче и҅ подвиꙁати творꙙштии҅мъ ѧ҆ ставьꙗ҅ти же и҅ не дати и҅мъ подвига о҅тъ свои҅хъ о҅бꙑчаи҆ и҅ ꙁълаꙗ дѣлаѭ҄штимъ
ꙗ҅коже бо бесѣдꙑ ꙁълꙑ гоубꙙтъ о҅бꙑчаѧ благꙑ тако и҅ бесѣдꙑ благꙑ о҄устраꙗ҅ѭ҄тъ сь҆вѣсти послоушаѭ҄штии҅хъ красꙙште и҅ о҄утврь҆ждаѭ҄тꙿ и҅мъ дш꙯ꙙ
Да о҄убо ни твоꙗ свꙙтость҆ вь҆соуѥ҆ въсхотѣ о҅тъ насъ писань҆ю҄ прѣдати памꙙти и҅же въ ст꙯ꙑхъ а҅нина и҅справь҆ѥ҅ни
и҅ пакꙑ мꙑ бе ꙁастѫпь҆ѥ҅ниꙗ бж꙯иѧ благодѣти то сътворити въꙁмогли бꙑхомъ
вь҆сѣ бо дѣи҅ствоуѧ҆ и҆ въ вь҆сѣхъ хс꙯ъ ѥ҅стъ беꙁ н҄егоже ничтоже движетъ сꙙ благꙑи҅хъ вь҆ сь҆вѣсти творꙙштии҅хъ ꙗ҆
годѣ же ми ꙁѣло бꙑстъ прошень҆ѥ҆ твоѥ҆ и҅ побѣждень҆ѥ҆ и҅ похоул҄ень҆ѥ҆ ꙗ҅коже се себѣ въ правь҆дѫ нанесохъ ꙗ҅коже не прѣжде самъ о҄устръмь сꙙ на то донелиже о҅тъ тебе начꙙтъкъ приѧ҅хъ молꙿбоѭ҄ твоѥ҅ѭ҄ ꙗ҅же к намъ и҅ то вь себѣ расѫдивъ ꙗ҅коже твоѥ съвръшень҆ѥ҆ съподобитъ сꙙ блажень҆ꙗ҆ и҅ꙁвол҄ень҆ꙗ ради своѥго благааго
Томоу же блажень҆ѥ благааго дастъ сꙙ и҅мꙿже благаꙗ҆ приходꙙтъ
да а҅ште и҅ мноꙁѣмъ сꙙ сълоучитъ лѣнити о҅ томъ томоу вь҆са вь҆мѣнꙙтъ сꙙ бꙑвъшоуо҄умоу виновъноу въ начꙙлѣ
сьповѣданию҄ о҄убо ѥ҅же о҅ блаженѣмь҆ а҅нинѣ вѣчноѥ҆ сѫште и҅ їспльн҄ено вь҆сего блаженьꙗ҆ ѥ҅стъ сице
Въ начꙙло въꙁдраста въ о҅блашь҆стѣмъ о҅браꙁѣ сꙑ въ кротости и҅ въ беꙁмлъвии҆ въ сь҆мѣрении҅ же и҅ тихости нрава видимъ бѣа҅ше прѣбꙑваѧ присно
и҅ веселие ю҄ности не движе сꙙ вь҆ н҄емъ николиже и҅ мꙙтежꙿ грѣховънꙑи҅хъ страстии҆ дѣи҅ствоуѭ҄штиꙗ҆ присно въ ю҄нꙑи҅хъ
и҅ тако кротъкъ бѣа҅ше и҅ сь҆мѣренъ срь҆дꙿцемъ ꙗ҅коже дивити сꙙ вь҆сѣмъ ꙁърꙙштии҅мъ ѥ҅го како бес прѣдаꙿнь҆ꙗ҆ не о҅тъ о҄учень҆ꙗ҆ и҅нѣхъ въложи въ своѭ҄ дш꙯ѫ вь҆сѫ ꙗ҅коже решти кротость҆
о҅ томь҆ бо лѣпо ѥ҅стъ глаголати ѥ҅же ѡ҄ мѡ҄ӱсии҆ писаноѥ҆ ꙗ҅ко кротъкъ бѣа҅ше паче вь҆сѣхъ чловѣкъ и҅же подъ небесемъ и҅ ѥ҅же о҅тъ б꙯а реченоѥ҆
на кого приꙁь҆рѫ нъ на кротъкааго и҅ млъчаливааго и҅ трепештѫштааго мои҅хъ словесъ
тъ бо даръ ꙗ҅коже въ и҅стинѫ благъ богови приноситъ сꙙ о҅тъ свободънꙑѧ дш꙯ꙙ
нѣстъ добротꙑ лѣпѣи҅шꙙ того въ всѣхъ дх꙯овънꙑи҅хъ и҅сꙿправьѥ҅нии҅хъ
ꙗ҅коже бо паче вь҆сѣхъ стоудь҆нꙑи҅хꙿ дѣлъ величань҆ꙗ гноушаатъ сꙙ б꙯ъ тако паче вь҆сего благааго житиꙗ҅ о҄угодно б꙯ви кротость҆ пон҄еже и҅ неправь҆днꙑи҆ кнꙙꙁь҆ величань҆ꙗ҆ ради о҅тъпаде чина небеснꙑи҅хъ силъ
ненависть҆нъ б꙯ви плодъ въꙁгръдѣнь҆ꙗ҆ и҅мꙿже и҅ въскорѣ и҅матꙿ падень҆ѥ҆ ѥ҅же на пагоубѫ
Писано бо ѥ҅стъ
мрьꙁость҆ гв꙯и вь҆сь҆ величавꙑи҆
и҅ того радма въ врѣмꙙ строꙗ г꙯ь нашъ вь҆сѫ о҅бави кротость҆ да побѣдитꙿ и҅ о҅сѫдитъ сь҆мѣрении҅мъ свои҅мъ вь҆ꙁнесень҆ѥ҆ ѥ҅же бѣ кнꙙꙁъ вѣка сего вражь҆скꙑ въсхꙑтилъ себѣ
красна о҄убо и҅ прѣдобра проо҅браꙁовань҆ꙗ҆ любꙙштааго троудъ ст꙯ааго сего о҄угаждаѭ҄штаꙿго бв꙯и кротостиѭ҄ начь҆нъшаа҅го пѫть҆ правь҆дꙑ
По тѣлоу же хоудъ бѣа҅ше въꙁдрастомъ паче многꙑи҅хъ
расмаштраѭ҄ бо не о҅ставити ми того бес помꙙновень҆ꙗ҆
е҅уагꙿг҄елии҅ско бо писань҆ѥ҆ глагол҄етъ мала бꙑвъша ꙁакꙿхеа҆ по въꙁдрастоу
а҅ и҅ ꙗ҅вь҆ꙗ҆ѧ҆ величь҆ство вол҄ꙙ старѣи҅шинꙑ и҅ꙁꙙштъничъска
да колицѣмъ паче подобаа҅ше и҅ мьнѣ ꙗ҅вити въ съповѣдании томь҆ само то не стоуждемоу сѫштоу съписании дх꙯овънꙑи҅ми двіжемоу решти обраꙁа въꙁдрастъ о҅тъ н҄ихъ и҅меноуѥмааго
речетъ кто любо тънъчаѥ видꙙ а҅бьѥ҆ томоу иꙁвѣштаноу бꙑти ѥ҅гда величиѥ҆ силꙑ бж꙯иѧ а҅вѣ хоштетъ бꙑти ꙗ҅ко не вь҆ величъствѣ тѣлесъ и҅ли въ въꙁдрастѣ тѣлесъ лишенꙑи҅хꙿ въсѣлꙗѥ҅тъ сꙙ бж꙯иꙗ благодѣть҆ нъ въ дш꙯ꙙ въдвараѥ҅тъ сꙙ любьвиѭ҄ приближаѭ҄штии҅хъ сꙙ ѥ҅мъ
не бо и҅ вь великаа тѣлеса въдварати сꙙ лоучаѥ҅тъ
и҅ сь҆вѣдѣтел҄ьствоуѥ҅тъ реченоѥ҆ самоуи҅л҄емъ
не вь҆нимаи добротѣ ни вꙑсотѣ въꙁдраста ѥ҅го ꙗ҅ко о҄уничꙿжихъ ѥ҅го
и҅ пакꙑ
и҅ пакꙑ не благоволитъ г꙯ь въ къкъню мѫжь҆скоу
и҅ да не хвалитъ сꙙ силънꙑи҆ въ крѣпости своѥ҅и҆
҅И дауи҅да ради реченоѥ҆ ꙗ҅ко
малъ о҅ставь҆ѥ҅нъ бꙑ пасти о҅вьцꙙ
рече бо и҅ б꙯ъ
о҅брѣтохъ мѫжа по срь҆дьцоу моѥ҅моу
да нѣ ничтоже дивꙿно а҅ште и҅ блаженꙑи҅ сь вь҆ꙁдрастомъ хоудъ бѣ дш꙯еѭ҄ же великꙿ о҅ любꙿви бж꙯ии҆
о҅тъ млада бо въꙁдраста кротость҆ вь҆ н҄емъ ꙗ҅ви сꙙ по реченоуо҄умоу о҄уже
҅И бꙑвъ е꙯ї лѣтъ сиротоѭ҄ о҅тъ родител҄ь о҅ставь҆ѥ҅нъ бꙑстъ
то же полоучивъ о҅кꙑ вешти многодѣтѣль҆нѣ ѥ҅моу съдѣланѣ и҅ двь҆рь҆мъ о҅твръꙁъшамъ сꙙ ѥ҅мꙋ на дѣло доуховь҆ноѥ҆ о҅тъ многа жꙙданааго ѥ҅моу о҅ставивъ о҅ставь҆ѥ҅наа ѥ҅моу вь҆са о҅тъ родител҄ь ни о ѥ҅дномь҆ и҅хъ никакоже сꙙ попече ни вь҆спꙙть҆ сꙙ въꙁврати
нъ въ поустꙑн҄ѫ течаа҅ше и҅мꙑ въ дш꙯и о҅тꙿ г꙯а реченоѥ ѥ҅же
никтоже въꙁложивъ рѫкѫ на рало и҅ вь҆ꙁвративъ сꙙ вь҆спꙙть҆ о҄управь҆ѥ҅нъ бѫдетъ въ цѣсарь҆ство бж꙯иѥ҆
да тоѭ҄ сь҆вѣстиѭ҄ ꙁаповѣдемъ господьнꙗмъ самъ сꙙ въдавъ и҅ꙁиде блаженꙑи҆ и҅ꙁ домоу о҅ц꙯а своѥ҅го по о҅статии ѥ҅моу сироу не о҅бративъ сꙙ вь҆спꙙть҆ и҅ли и҅мѣниѥ своѥ желаѧ҆ о҄устроити по коѥмоу лоубо о҅браꙁоу
и҅ꙁиде же паче ꙗ҅коже правꙑи пѫть҆ велитъ е҅уа҅гг҄елиѧ҆ по реченоуо҄умоу о҅тъ а҅постолъ
се вса о҅ставихомъ и҆ вь҆слѣдовахомъ тебѣ
и҅сходꙙ же и҅ꙁ домоу родител҄ь свои҅хъ ни хлѣба вь҆ꙁꙙти въсхотѣ понѣ вь҆ ѥ҅динъ дь҆нь довь҆лѣѭ҄штъ на пиштѫ
слꙑшалъ бо бѣа҅ше реченоѥ҆ о҅тъ г꙯а
не пꙿцѣте сꙙ о҄утрѣшь҆н҄ии҅мъ
тѣмже ꙁади повръже вь҆сѫ печаль҆ да не брѣмене тꙙжъка носитъ по ꙁаконоу
Хотꙙ же ходити многовлънънꙑи҅мъ пѫть҆мь҆ поустꙑн҄ьнꙑи҅хъ и҅ бꙑвъ въ ѫ҅трь҆н҄ии҆ поустꙑн҄и ст꙯ꙑи а҅нина о҅брѣте прѣподобь҆на нѣкоѥ҅го въ манастꙑри живѫшта и҅же и памꙙти благꙑ достои҅нъ ѥ҅стъ каи҅ю҄на и҅менемь҆ живѫшта въꙁдръжании҅мъ великомъ и҅ ништетоѭ҄ тъчь҆ѭ҄ бв꙯и
и҅ вь҆лѣꙁъ к н҄емоу ничсоже не о҅брѣте нъ тъчь҆ѭ҄ вь҆ н҄емже ѥ҅моу бѣа҅ше тѣло о҅дѣно
о҄угодно же си роꙁмꙑсливъ о҅ житии҆ ст꙯аа҅го и҅ о҅ и҅ночь҆ствѣ молитвѫ к н҄емꙋ сътвори приѧ҅тоу бꙑти о҅ть҆ н҄его
о҅нъ же прии҅мъ ѥ҅го о҅гласи ѥ҅го словесꙑ дх꙯овънꙑи҅ми
и҅ бѣаста о҅ба на многа лѣта тъчноѥ҆ въꙁдръжаниѥ дръжꙙшта
бѣа҅ше же ѥ҅гда а҅лчъбоѭ҄ многоѭ҄ себе соушаста
и҅ бѣа҅ше пакꙑ ѥ҅гда лишении҅мъ хлѣба многꙑ дьни беꙁъ ꙗ҅ди прѣбꙑваста ꙗ҅коже въ поустꙑн҄и
многашди же вь҆сѫ а҅лчь҆бѫ м꙯ днии҆ любь҆ꙁно беꙁъ ꙗ҅ди и҅ питиꙗ прѣбꙑвааста и҅ въ толицѣ о҄удрѫчении тѣла и҅ скѫдости и҅ꙁдрꙙдънꙑи҅хъ а҅кꙑ на трепеꙁѣ цѣсарь҆стѣи҆ веселꙙшта сꙙ прѣбꙑваа҅ста
Водꙑ же о҄у н҄ею҄ бъхꙿма не бѣа҅ше нъ о҅тъ рѣкꙑ е҅фрата ношаа҅ста сѫштоу о҅ть҆ н҄ею҄ вь҆ дал҄ꙙ пꙙти или четꙑрь пьпь҆риштъ ѥ҅дꙿноѭ҄ на многꙑ дь҆ни ꙗ҅ко не вꙿсегда и҅ма того трѣбовати
по малоу бо пиꙗ҅ста противѫ хоудѣи пишти своѥ҅и҆
По мноꙁѣхъ же лѣтѣхъ прѣбꙑвань҆ꙗ и҅ма въкоупѣ и҅ сиꙗ҅нь҆ꙗ въ житии҆ по бол҄ьшеѥ въꙁдръжаниѥ҅ ѧ҅ сꙙ блаженꙑи а҅нина҆ прѣвъсходꙙштеѥ своѥ҅го о҄учителꙗ а҅лчьбѣ и҅ многоу пѣтию҄ непрѣстанꙿноуо҄умоу въдавъ себе и҅ о҅бноштъноуо҄умоу стоꙗ҅ꙿнь҆ю҄ и҅ все просто решти ѥ҅же о҅ боꙁѣ проходꙙ съвръшень҆ѥ҆
Та вса видꙙ о҄учител҄ь и҅ о҄увѣдѣвъ ꙗ҅коже вь҆сь҆ дх꙯овь҆нъ ѥ҅стъ и҅ дь҆нь҆ ꙗ҅че дь҆нь҆ на вꙑсотѫ растетъ чꙙстꙑимъ течениѥ҅мъ о҅правь҆даниꙗ о҅тити помꙑсли ѥ҅дного ѥ҅го о҅ставити мѫжаѭ҄шта сꙙ и҅ крѣпꙙшта въ благꙑѧ҆ дѣтѣли подвиꙁѣхъ помꙑсливъ ꙗ҅ко ни о҅тъ таковааго дх꙯овь҆нааго ю҅ношꙙ о҅кꙑ о҅тъ о҄ученика подобаатъ слоужꙿбѫ прии҅мати ни о҅номоу пакꙑ сътрь҆пѣти о҅ть҆ н҄его ꙗ҅коже о҅тъ о҄учителꙗ слоужь҆бѫ прии҅мати и҅ достоитъ мѣсто ѥ҅моу подати о҅ себѣ прѣбꙑвати ꙗ҅ко да бѫдетъ и҅ самомоу беꙁ врѣда съблюсти сꙙ не слоугоуѥ҅моу о҅тъ бꙑвъшааго бол҄ьша благꙑи҅ми дѣлꙑ и҅ ю҅нꙑи съхранитъ сꙙ бе ꙁапꙙтиꙗ҆
и҅.како.же о҅ть н҄его прѣданꙑи҅хꙿ ѥ҅моу б꙯олюбивꙑи҅хъ дѣлъ ставь҆ꙗ҅ѧ҆ нъ подвига ѥ҅мо҄у ни ѥ҅динъ о҅тъ ꙁвѣрии ставь҆ꙗ҅ше ни ѥ҅дꙿного
Вь҆ днехъ же тѣхъ начꙙшꙙ странниї приходити къ о҅битѣли ѥ҅го
славно бо бꙑстъ и҅мꙙ ѥ҅го чрънориꙁь҆цемъ всѣмъ ближн҄ии҅мъ
и҅ по вь҆сꙙ дь҆ни ꙗ҅коже решти прихождаахѫ мноꙁи к н҄емоу и҅ поль҆ꙁѫ прии҅маахѫ о҅ть҆ н҄ихъже видѣахѫ ѥ҅го въ въꙁдръжаниї и҅ а҅лчъбѣ и҅ сь҆мѣрении велицѣ прѣбꙑваѭ҄шта и҅ ꙗ҅же слꙑшаахѫ о҅тъ н҄его поо҄учень҆ꙗ
о҅тъ винꙑ же тоѧ ноудимъ бѣа҅ше прочеѥ҆ жити въ мастꙑри своѥ҅мъ а҅ к томоу не ристати въ поустꙑн҄ѫ нъ врачевати приходꙙштꙙѧ кꙿ н҄емоу братиѭ҄ и҅ странънꙑѧ҆ да не и҅штѫште ѥ҅го и҅ не о҅брѣтаѭ҄ште о҅скрь҆бꙙтъ и҅ о҅печалꙙтъ сꙙ не полоучивъше ѥ҅го
самъ же о҅тъштетитъ сꙙ не и҅цѣливъ въсприи҅мшꙙѧ҆ ѥ҅го ради толикъ троудъ
о҅тътолѣ о҄убо хранꙗаше сꙙ не о҅ставь҆ꙗ҅ти манастꙑрѣ и҅ ходити на и҅но мѣсто нъ о҅жидати и цѣлити приходꙙштꙙѧ҆ к н҄емоу всѣмъ тъштаниїмъ и҅ страхомъ бж꙯иѥ҅мъ
Нъ пон҄еже скѫдо бѣа҅ше водꙑ и҅деже живѣа҅ше наи҅паче же никакоже бѣа҅ше водꙑ питиѧѧ и҅ странꙿниї множаа҅хѫ сꙙ к н҄емоу добрꙑѧ ради вон҄ꙙ и҅мени ѥ҅го сътвори паницѫ ꙁѣло малѫ на прии҅маниѥ дъждь҆нꙑихъ водъ себе радꙿма и҅ ништии҅хъ и҅ли и҅ братьѧ о҅глашенꙑи҅хъ въ томъ.жде манастꙑри подобонравь҆нꙑи҅мъ житиѥ҅мъ живѫштии҅хъ
множаѭ҄штемꙿ же и҅ностань҆ ѥ҅ликоже дꙿниї въи҅нѫ с н҄имъ прѣбꙑваѭ҄штиимъ о҅тъ коѥѧжде вь҆си вꙑсокааго ради и҅ добраа҅го житиꙗ҆ ѥ҅го не довь҆лѣа҅хѫ водꙑ раꙁвѣ на мало днии҆
и҅бо и҅чръпанѣ вь҆сеи водѣ приспѣшꙙ нѣции҆ вь҆ самъ ꙁнои҆ пришедъше на молитвѫ и҅ цѣловань҆ѥ҆ и҅ видѣнь҆ѥ ст꙯ааго
Повелѣ же нѣкомоу о҅тъ брать҆ѧ тешти къ паничици и҅ пришедꙿшии҅мъ о҅тъ пѫти жꙙдꙿномъ сѫштемъ водѫ принести
о҅нꙿ же рече ꙗ҅ко не и҅матъ паничица водꙑ никакоже
и҅ то само о҄уи҅штаа҅ше братъ ꙗ҅коже прѣжде малꙑ свои҅ма рѫкама самѫ тѫ о҅ставъшѫ водѫ пришедꙿшимъ к н҄ѥмоу странꙿнꙑи҅мъ принесъ
Правь҆дънꙑи҅ же слꙑшавъ то и҅ вь҆ꙁдѣвъ рѫцѣ н.а небо кротцѣ и҅ тихо братоу рече
и҅ди въ и҅мꙙ гн꙯е и҅ надѣѭ҄ сꙙ ꙗ҅коже о҅брꙙштеши водѫ
и҅ шъдъ о҅тврьꙁе двь҆ри паничицꙙ и҅ о҅брѣте ѭ҄ исплъ҆нь҆
и҅ вьꙁдивь҆ сꙙ и҅ о҄ужасъ҆ и҅ прославивъ б꙯а почръпъ принесе жꙙждѫштии҅мъ повѣдаѧ и҅мъ сълоучивъшаа сꙙ чоудеса бж꙯иꙗ҆
стави же собоѭ҄ чоудо то
и о҅тътоли о҅тъ своѥ҅го троуда готовити водѫ на питиѥ странꙿнꙑи҅мъ водонось противѫ своѥ҅и҆ силѣ о҄уготови
беꙁꙿ лѣности сь҆ тихомъ лицемъ ношаа҅ше водѫ отъ рѣкꙑ е҅фрата на рамоу своѥ҅ю҄ и҅ пиꙗ҅хѫ приходꙙштии к н҄емꙋ
въ ношти же то твораа҅ше начь҆нъ носити о҅тъ вечера дожи и до ꙁорь҆ не ставьꙗѧ҆ пѣсни нъ присно ѭ҄ съвръшаѧ҆ по всемоу пѫти
Радоуꙗ҅ше же сꙙ поѧ҆ не хоужде нежели дд꙯ъ
того радꙿма бꙑти с н҄имъ б꙯оу вѣроуѭ҄
тѣмь дх꙯овь҆нꙑи҅ми пѣснь҆ми питааше сꙙ и҅ностань҆
водонось҆ же на рамоу носꙙ ни о дх꙯овь҆нѣи слоужь҆бѣ лѣн҄ѣа҅ше сꙙ
ѧꙁꙑкомъ бо ѭ҄ съвръшааше да ни тѣлесънꙑѧ҆ слоужꙿбꙑ о҅скѫдитъ страньнꙑи҅мъ ни дх꙯овнааго дѣла о҄упраꙁнитъ
о҅ о҅боѥ҅мъ бо творааше попечень҆ѥ҆ и҅ скръбꙙштꙙѧ прѣпокои҅ти прилежꙙ чашеѭ҄ стоуденꙑ водꙑ и҅ богоу о҄угодити дх꙯овь҆нѫѭ҄ пѣсниѭ҄
прѣпроводи же таковъи҆ троудъ творꙙ ꙁ꙯ї лѣтъ дѣло съвръшаѧ҆ бь҆ждреѭ҄ дш꙯еѭ҄ ношть҆ и҅ дь҆нь и҅ любь҆виѭ҄ странънꙑмъ о҄угаждаѧ҆
въ ѥ҅динъ же о҅тъ дꙿнии Хоужде лѣпааго троудивъшꙙѧ҆ сꙙ приимъ въꙁъмъ водонось҆ начꙙ и҅ти пѫть҆мь҆ на рѣкѫ
прѣжде же дошь҆стиꙗ ѥ҅мꙋ прѣполовь҆ѥ҅ниꙗ пѫти о҅брѣте сꙙ водонось҆ испльн҄ена водꙑ
а҅бь҆ѥ҅ же сь҆нь҆мъ ѭ҄ и҅ поставивъ на ꙁеми прѣклонивъ колѣнѣ и҅ плака и҅ моли сꙙ
и въставъ вьꙁдѣ рѫцѣ свои н.а небо и҅ благодари бога
въꙁъмꙿ же водонось҆ въꙁврати сꙙ въ манастꙑрь свои҆
Пришъдꙿъшии҅ же к н҄емоу странꙿнии҆ видѣвъше ꙗ҅коже въꙁврати сꙙ не дошъдъ рѣкꙑ мнѣахѫ ѥ҅моу раꙁболѣти сꙙ и҅ не мошти по о҄уставꙿноуо҄умоу ѥ҅го дои҅ти до е҅фрата
и҅ текъ ѥ҅динъ о҅тъ братиѧ на сь҆рѣтень҆ѥ҆ ѥ҅го вь҆ꙁꙙти водонось҆ о҅ть҆ н҄его и҅ и҅ти и҅ почрѣти вь н҄его мѣсто о҅ть҆ рѣкꙑ и҅ дотекъ ст꙯ааго о҅брѣте ѥ҅же на рамоу ѥ҅го водонось҆ и҅спль҆нь҆ водꙑ
о҄ужасъ же сꙙ братꙿ въꙁврати сꙙ само то ꙗ҅вь҆ꙗѧ҆
събравъше сꙙ о҄ужасꙿни же бꙑвъше и҅ дививъше сꙙ бꙑвъшоуо҄умоу славь҆ꙗ҅хѫ б꙯а
вь҆си же въскочивъше сь҆рѣтошꙙ ѥ҅го рѫцѣ вьꙁдвигꙿша на небо и҅ дателꙗ благꙑи҅хъ славꙙште
Ст꙯ꙑи҅ же постави водонось҆ плачꙙ сꙙ горцѣ и҅ молꙙ ѧ҆ не прославь҆ѥ҅но то сътворити нъ о҄умлъчати бꙑвъшеѥ҆ сицеваꙗ глагол҄ꙙ ꙗ҅ко
не мене ради благодать҆ бж꙯иꙗ сътвори се чоудо мѫжь бо ѥ҅смъ о҄убогъ и҅ грѣшь҆нъ нъ васъ радꙿма странь҆нꙑи҅хъ да вꙑ о҄утѣшите сꙙ
о҅ни же мльчати не хотѣа҅хѫ нъ ѥ҅же глаголаті
и҅ гл꙯аахѫ ꙗ҅ко
чоудеса ꙗ҅же слꙑшахомъ бꙑвꙿша о҅тъ блаженаа҅го и҅лиѧ҆ нꙑнꙗ видимъ бꙑвъша рѫкоѭ҄ твоѥ҅ѭ҄ съвръшеньꙗ҆
По тѣхъ же врѣменехъ о҄увѣдѣвъ патрик҄ии҆ и҅же блаженꙑѧ памꙙти е҅п꙯пъ новꙑѧ҆ к҄есариѧ града о҅тъ того бо пришъствии҅мъ сътвори нарочитъи҆ манастꙑрь҆ и҅ ꙗ҅ко собоѭ҄ носитъ ст꙯ꙑи҆ о҅тъ е҅фрата рѣкꙑ ноштиѭ҄ водѫ и҅ чꙿтꙑ мѫжа житиꙗ҆ ѥ҅го ради и҅ того радꙿма дѣла дастъ клюсꙙ на ношень҆е҆ водѣ странь҆нꙑимъ приходꙙштии҅мь҆ к н҄емоу а҅ не самомоу страдати троуда приношеньꙗ҆ водѣ
Оу҄богъ же нѣкꙑ тъгда пришъдъ въ манастꙑрь плачꙙ и҅ рꙑдаѧ глаголааше длъжника и҅мѣти блиꙁъ не мошти же сꙙ ѥ҅моу чимъ и҅скоупити
о҄умилосрь҆дивъ же сꙙ правь҆дънѣ҆ же и҅же и҅ного ничꙿсоже и҅мꙑ дастъ клюсꙙ о҄убогоуо҄умоу и҅ рече
и҅ди
продаждъ се и҅ и҅скоупи сꙙ длъгоу
Пришъдъ же потомь малꙑ прѣподобь҆нъи҆ патрик҄ь е҅п꙯пъ и҅ цѣловавъ ст꙯ааго не о҅брѣте клюсꙙте
о҄увѣдѣвъ же о҅тъданоѥ҆ и҅ коѥ҅ѧ винꙑ ради приведе дроугоѥ клюсꙙ и҅ рече ѥ҅моу
се ти даѭ҄ на подръжаниѥ҆ нъ ѥ҅гда хоштѫ и҅ трѣбоуѭ҄ ѥ҅го да ѥ пои҅мѫ
се же сътвори да не а҅кꙑ и҅ прь҆ваа҅го о҅тъдастъ и҅ сего ѥ҅же и҅ бꙑстъ
Пришъдъшоу же дроугоуо҄умоу о҄убогоу тако.жде плачѫштоу ꙗ҅коже и прь҆воуо҄умоу длъжникоу сѫштоу и҅ томоу не и҅мѫштоу чимъ и҅скоупити сꙙ дастъ вѣрнꙑи рабъ бж꙯ии҆ и҅ то клюсꙙ
боголюбивъ же сꙑ и҅ б꙯очь҆стивъ и҅ таковꙑи о҅браꙁъ любꙙ и҅ чътꙑ тъ.жде блаженꙑи патрик҄ии҆ е҅п꙯пъ а҅ и҅ о҄убогъ сꙑ а҅кꙑ и҅ въ рѫкоу дѣло дръжꙙ и҅ о҄упваниї бж꙯иї надѣѧ҅ сꙙ прѣходꙙштии҅мъ ѥ҅го силѫ паницѫ великѫ дъждънꙑи҅мъ водамъ и҅ чоуднѫ и҅ мꙿного могѫштѫ вь҆мѣштати водъ сътвори въ манастꙑри ꙗ҅же и҅ стои҅тъ до днешꙿнꙗаго
Вьн҄егда же ꙁꙿдати ѭ҄ примик҄ириї нѣкꙑ и҅менемꙿ серг҄ии҆ секоундо вь҆ граждь҆вь҆нь творенꙑихъ въ неѡ҄к҄есариї же тъгда о҅бладаѭ҄штии҅хъ о҅тъ дх꙯а нечистаꙗ҅ вь немь прѣбꙑ напрасно глоухъ и҅ нѣмь҆ и҅ всѣмъ тѣломъ раслабѥ҅нъ ѥ҅гоже не могъше носꙙштии҆ въсадити на клюсꙙ о҅дръ сътворивъше на рамоу вь҆ꙁнесошꙙ къ правьдно҄уо҄умоу
и҅ въ самъ тъ прь҆вꙑи҆ дь҆нь҆ благодѣтиѭ҄ бж꙯ъѭ҄ прь҆стꙑ своѧ о҄укрѣпивъ правьдь҆нꙑи҆ ꙁнамении҅мъ кръстънꙑимъ и҅ тꙑѧ҆ въложи въ о҄уши страждѫштаꙿго и҅ а҅биѥ҅ сътвори прослꙑшати глоухоуо҄умоу
и҅ прѣминѫвъ къ о҄устомъ и҅ тѣмъ.жде о҅браꙁомъ кръстънꙑи҅мъ сътворивъ о҅твръꙁе ѥ҅моу о҄уста и҅ сътворивъ ѥ҅моу томь҆ часѣ проглаголати
прѣбꙑ же бѣсъ ничимꙿже хоужде съкроушаѧ҆ старь҆ца и҅ чꙙсто на ꙁемь҆ѭ҄ помештꙙ и҅ о҅скръбь҆ꙗ҅ѧ҆ и҅ностань кости ѥ҅моу съламь҆ꙗ҅ѧ҆
и҅ видѣаше сꙙ то страждꙙ о҅тъ прѣподобь҆нааго е҅п꙯па и҅ о҅тъ творꙙштии҅хъ г҄истерꙿнѫ хꙑтрь҆цъ и҅ дѣлател҄ь и҅ клиросьникъ и҅ о҅тъ вь҆сѣхъ тоу сѫштии҅хъ тъгда странънꙑи҅хъ
и҅ то творѣаше тъгда страждꙙ на многꙑ дь҆ни
и҅бо въ ѥ҅динъ дь҆ примик҄ирии҆ на видѣньѥ ꙁиждемааго дѣла пришьдъ паде тоу пѣнꙑ тѣштꙙ и҅ съкроушаѥ҅мъ ꙗ҅коже вь҆сѣмъ хꙑтрь҆цемъ и҅ дѣлател҄емъ и҅ прочиїмꙿ видꙙштии҅мъ бѣжати и҅ о҅ставити старꙿца ѥ҅дного
приꙁъвавъ же ст꙯ааго е҅п꙯пъ и҅ и҅мꙑ и҅ ꙁа рѫкѫ рече ѥ҅мꙋ
о҅тъпоусти старца сего ꙗ҅ко дꙿни многꙑ и҅матъ сь҆де
тако беꙁ милости о҅тъ сѫпротивнааго бѣса мѫчимъ и҅ съкроушаѥ҅мъ страждꙙ вь҆сѣмъ тѣломъ
и҅ въ толико и҅ꙁнемогъ ꙗ҅коже ни жиꙁни надеждꙙ о҅тꙿ чловѣкъ и҅мѣти
Рабъ же бж꙯ии въ кротости и҅ цѣломѫдрии тихо гл꙯а къ е҅п꙯поу а҅рꙿхие҅рео҄у сѫштоу
дрьꙁне ли кто о҅тъ мꙿн҄ьшии҅хъ что таково сътворити и҅ли и҅справити
просльꙁивъ же е҅п꙯пъ и҅ въ раꙁврь҆ꙁениѥ҆ великое пришъдъ о҅блобꙑꙁа правь҆днааго главѫ и҅ десницѫ и҅ моливъ и самъ съ говѣи҅нъствомъ и҅ тихостиѭ҄ о҅бративъ сꙙ҆ и҅ рекъ
ꙗ҅же ти дастъ благодать бж꙯иꙗ не съкрꙑи҆ нъ и҅ на старци семъ сътвори тѫ милостин҄ѫ
҅И пои҅мъ и ст꙯ъи старꙿца и҅де въ малꙑи сꙑнъ и҅же бѣ тъгда въ манастꙑри на прибѣгань҆ѥ съꙁъданъ приходꙙштии братии срацинъ ради вь҆ н҄емже и҅ цръквица бѣ вь҆ н҄еи҅же ноштьнꙑѧ и҅ и҅нꙑ творꙗше пѣсни
тоу о҄убо пакꙑ ѧ старꙿца бѣсъ и҅ повръже ѥ҅го на ꙁеми
и҅ начꙙ ноꙁдрь҆ми и҅ о҄устꙑ гл꙯ати хоулꙑ и҅ о҄укарати беꙁаконнѣ и҅ неподобꙿнѣ правьдꙿнааго глагол҄ѫшта ѥ҅моу
и҅ꙁиди о҅ть҆ н҄его
придошꙙ же томоу бꙑвъшоу и҅ю҄лиꙗ҅нъ и҅же и҅ блаженꙑѧ памꙙти бꙑвꙑи҆ прь҆вꙑи҆ е҅п꙯пъ новꙑѧ҅ к҄есариѧ града и҅ їѡ҄аннъ ѳеѡ҄доровъ ӱподиꙗ҅къ сꙑ тъгда и҅ и҅ни нѣци
въстаꙗ҅ше напрасно бѣсꙿ гръдомъ о҅комъ вь҆ꙁираѧ на раба бж꙯иꙗ҆ и҅ дъмꙑ на лице ѥ҅го и҅ плюѧ҆ на н҄ь и҅ начинаѧ рѫкама свои҅ма хватати ѥ҅го
о҅нъ же гл꙯а ѥ҅моу съ кротостиѭ҄ и҅ тихо
и҅ꙁиди о҅ть҆ н҄его
не попоуститъ бо ти сꙙ бꙑти вь҆ н҄емъ враже бж꙯ии҆ и҅ їстинѣ
сътрꙙсаа.ше же и҅мъ и҅ бестоуднѣ вь҆ꙁираа҅ше на раба бж꙯иꙗ҆ гл꙯ꙙ
велиши ли ми да и҅ꙁидѫ
не моштьно ѥ҅стъ ми и҅ꙁити о҅ть҆ н҄его
а҅ште не о҅слѣпь҆ѭ҄ ѥ҅моу о҅чию҄ и҅ сьломьѭ҄ ѥ҅моу рѫкоу и҅ ногоу и҅ невидимо съ҆творѫ ѥ҅моу вь҆се тѣло не и҅ꙁидѫ о҅ть҆ н҄его
г꙯ла ѥ҅моу правь҆дь҆нꙑи҆
вѣждъ ꙗ҅коже и҅ꙁидеши и҅ ни ѥ҅дного о҅тъ о҄удовъ ѥ҅го врѣдиши
и҅ли и҅ врѣдивъ о҅тидеши о҅ть҆ н҄его
и прѣбꙑваа҅ше и҅сконь҆нꙑи врагъ бѣсъ та глагол҄ꙙ и҅ правьдънꙑи та.жде бесѣдоуѧ҆
послѣдьн҄еѥ҅ же бѣсъ рече къ рабоу бж꙯ию҄
понѣ двьрь҆цами сими даждь҆ ми власть҆ да и҅ꙁлѣꙁѫ
гл꙯а ѥ҅моу правь҆дънъи҆
и҅ꙁлѣꙁи двь҆рьцами ꙗ҅коже хоштеши
и҅ да бѫдеши о҅тъгнанъ въ тъмѫ кромѣшьн҄ѫѭ҄ и҅деже бѫдетъ плачъ и҅ скръжетъ ꙁѫбь҆нꙑи҆
и҅ а҅биѥ и҅шъдъ на много ростворивъ двь҆рьцꙙ прогнанъ бꙑстъ силоѭ҄ кръсть҆ноѭ҄
лежꙙштоу же и҅цѣл҄еноумоу ѥ҅ште на ꙁеми о҅бративь҆ сꙙ и҅ накꙑнѫвъ прѣжде.нареченоуо҄умꙋ ӱподиꙗ҅коу їѡ҄анꙿноу и҅ приꙁъвавꙑ и къ себѣ и҅ глагола ѥ҅моу
се и҅же вь҆ сего мѣсто старца примик҄ирии поставь҆ѥ҅нꙑи҆ приходитъ на присѣштеньѥ҆ ѥ҅го и҅ нѣци с н҄имъ о҅тъ вои҅нъ
нъ да не видꙙтъ тако старꙿца лежꙙшта бе чь҆сти и҅ съгрѣжена на ꙁеми
ни бо ни дъскꙑ бѣа҅ше под н҄имъ ни рогоꙁинꙑ ни и҅но ѥ҅же что бꙑваатъ вь҆ хлѣвинѣ нь ꙁемь҆ꙗ҆ ѥ҅дина
и҅ꙁлѣꙁи и҅ стави ѧ въ малѣ дон҄елиже съвръшеноѥ прии҅метꙿ и҅цѣл҄ень҆ѥ҆ старьцъ
и҅ тако вьлѣꙁѫтъ к н҄емоу
и҅ꙁлѣꙁъ же слоуга вь пръвѣѣмъ о҄убо дворѣ не видитъ ни.ѥ҅дꙿного
въ въторѣѣмъ же бꙑвъ о҅брꙙштетъ филоѳеа҆ то бо бѣаше и҅мꙙ бꙑвъшоуо҄умоу примик҄ирию҄ въ старца мѣсто и҅ и҅нꙑ сълѣꙁъшꙙ съ кон҄ь
и҅ стави ѧ на малѣ да бꙑшꙙ не вь҆лѣꙁли
вь҆лѣꙁе же уподь҆ꙗ҅къ рѫцѣ и҅мꙑ распрострьтѣ и҅ вьꙁдѣнѣ на небо и҅ дивꙙ сꙙ и҅ славꙙ бога о҅тъкрꙑваѭ҄штааго творꙙштиимъ вол҄ѫ ѥ҅го глѫбокъⱖ таи҅нꙑ и҅ таковаꙗ прѣславьна и҅же о҅тъкрꙑ правьдꙿноуо҄умоу и҅ не видꙙштоумоу тѣлесьнꙑи҅ма о҅чима нъ божествьнꙑи҅ма хотꙙштеѥ бꙑти пришь҆ствиѥ на навѣжденьѥ старꙿца пришь҆дъше
подавъ же рѫкѫ рабъ бж꙯иї чловѣкоу вь҆стави ѥ҅го о҅тъ ꙁемьѧ҆ и҅ о҅трꙙсе ѥ҅моу главѫ и҅ риꙁꙑ и҅ вь҆са и҅спль҆н҄енаꙗ о҅тъ праха и҅ посади ѥ҅го тоу въ тои црькꙿвици
и҅ повелѣ да и҅же хотꙙтъ вълаꙁити к н҄емоу и҅ видѣти и и҅ бесѣдовати с н҄имъ да вълаꙁитъ
и҅ сътворивъ тꙋ и҅цѣл҄енъи҆ и҅менемь сꙑ серг҄иї по и҅цѣл҄ении҆ многꙑ дꙿни тоу благодарꙙ и҅ хвалꙙ и҅ проповѣдаѧ҆ хс꙯а б꙯а нашего и҅ дивꙙ сꙙ правь҆днааго ѥ҅же къ богоу дръꙁновениѥ҆ о҅тъпоуштенъ бꙑ сь҆ миромꙿ
и҅ пакꙑ въсприѧ своѥ мѣсто приходꙙ чꙙсто къ стоуо҄умꙋ и҅ благодарꙙ и҅ славꙙ и҅мꙙ гн꙯е
богоу подавъшоу ѥ҅мꙋ врачевати роꙁличь҆нꙑѧ и҅ многоличънꙑѧ ѧꙁꙙ о҅тъвсѫдоу събираа҅хѫ сꙙ к н҄емоу болѣꙁнь҆нии҆ и҅ врѣдъ и҅мѫштии҆ и҅ насилꙗѥ҅мии҆ о҅тъ лѫкаваа҅го бѣса
благодать҆ же бж꙯ьꙗ҆ вь҆сꙙ и҅цѣлꙗаше рѫкама ѥ҅го
расмотри же ст꙯ꙑи҆ потрѣбь҆ноу бꙑти настѫпати на вьсꙙ приходꙙштꙙѧ҆ к н҄емоу свои҅хъ ради страстии
Вѣровааше бо ꙗко вь҆сꙙ страсти и҅ всꙙ ꙗ҅ꙁвꙑ тѣлесьнꙑѧ҆ о҅тъ сотонꙑ сълоучаѭ҄тъ сꙙ сѫштааго въ и҅стинѫ нео҄укротимааго врага чловѣчоу родоу и҅ надѣѧ҆ сꙙ словеси владꙑчьни о҅бѣштавꙿшоу.о҄умоу подаꙗ҅ти власть свои҅мъ ѥ҅го ходити по ꙁмиꙗ҅мъ и҅ скорпиꙗ҅мъ и҅ по вь҆сеи силѣ вражии
того радма попирааше страсти гадънꙑѧ и҅ ꙗ҅довитꙑѧ҆ о҅ о҄упвании҆ хс꙯а б꙯а нашего
Оу҄вѣдѣвъше же о҅бꙑчаи ѥ҅го въдаꙗ҅хѫ себе роꙁличь҆нꙑи҅ми о҅дръжимии страстьми да то съвръшаатъ к н҄имъ
радоуѭ҄ште же сꙙ и҅ вѣрꙑ и҅спль҆н҄ени пометаахѫ сами сꙙ прѣдꙿ н҄имъ ꙗ҅коже настѫпати ѥ҅моу на н҄ꙙ надѣѭ҄ште сꙙ ꙗ҅ко и҅ꙁлѣковань҆ѥ҆ о҅тъ плесноу ѥ҅го подастъ сꙙ тѣлесемъ и҅хъ
и҅ то же чꙙсто бꙑвааше бж꙯ьѥ҅ѭ҄ силоѭ҄
мноꙁи бо мѫжи богатии҆ ножьноѭ҄ болѣꙁниѭ҄ болꙙште не могѫште сътръпѣти страданьꙗ и҅ болѣꙁни врачевь҆нааго и҅цѣл҄ень҆ꙗ молꙗа҅хѫ ѥ҅го попирати ѧ҆ и҅ напраснѫ врачꙿбѫ полоучаа҅хѫ ꙗ҅коже мноꙁѣмъ дивити сꙙ и҅ съ о҄ужастиѭ҄ гл꙯ати николиже сеи҆ ѧ҅ꙁи и҅ꙁврачоуѥ҅мѣ бꙑвати роꙁвѣ въ врѣмена ст꙯ꙑихъ а҅по҇лъ
Прихождаахѫ же и҅ женꙑ к н҄емоу и҅мѫштꙙ таи҅нꙑѧ врѣдꙑ и҅хже нѣмошть҆но врачемъ видѣти и҅ болꙙштꙙ и҅ о҄удрѫченꙑ о҅тъ длъгааго врѣмене страсть҆нааго падаа҅хѫ прѣдъ ногама ст꙯ааго съподобьѥ҅нꙑ бꙑти по о҄уставоу и҅ попранꙑ
а҅биѥ҅ же и҅чаꙁаахѫ таи҅нꙑѧ и҅хъ страсти
и҅ вь҆стаꙗ҅хѫ о҄укрѣпь҆ꙗ҅ѥ҅мꙑ и҅стꙑи҅мъ и҅ приснꙑи҅мъ съдравиїмъ свѣть҆ла и҅мѫште лица прѣжде того дрꙙхла бꙑвъша о҅тъ страстии и҅ о҅чрънѣвъша надъ вь҆сѣми сѫштааго б꙯а славꙙште таковꙑи҆ давъшааго даръ ст꙯оуо҄умоу
не бѣа҅ше же о҄у н҄его раꙁлѫчень҆ꙗ богатоуо҄умоу и҅ о҄убогоуо҄умоу
ни послоушаа҅ше коли вель҆можъ ꙗ҅коже о҄убогꙑи҅хъ и҅ немошть҆нꙑи҅хъ чь҆сть҆нѣи҅ше
нъ тчно вь҆сꙙ любвь҆ѭ҄ ꙗ҅же о҅ боꙁѣ к н҄емоу приходꙙштꙙѧ҆ прии҅мааше вь҆сѣхъ и҅хъ трь҆пꙙ брѣмена
о҅ коѥ҅мꙿжде бо о҅кꙑ о҅ себѣ печаа҅ше сꙙ
и҅ о҅тъвꙿсѫдоу о҅тъ многꙑи҅хъ влѣкомъ ꙗ҅коже кꙿ н҄имъ о҅братити сꙙ и҅ скꙿрь҆бь҆ о҅тъ того страждꙙ николиже о҅печаливъ сꙙ рече чь҆то и҅ли лицемъ съмꙙтъ сꙙ о҅ плишти и҅же о҅ н҄емꙿ
Въ ꙁеми же а҅памии҅стѣ моностꙑрь҆ бѣа҅ше вь҆ н҄емже бѣ мѫжъ нѣкꙑи҆ а҅гг҄ельско житиѥ҆ и҅мꙑ и҅ подобь҆ноѥ нравомъ житиѥ҆ прѣмѫдрааго сумеѡ҄на пріо҅брѣтъ
на стлъпѣ бо бѣа҅ше стоѧ҆
вь тѣхъ же мѣстѣхъ раꙁбои҅ници нѣции таѧ҅ште сꙙ ꙗ҅ко и҅мѣнь҆ꙗ о҅билиѥ҆ бѣа҅ше въ манастꙑри подъкопавꙿше стѣнѫ ношть҆ѭ҄ вь҆лѣꙁошꙙ въ манастꙑрь҆
и҅ вса съкроушивꙿше и҅ вь҆сьде пои҅скавъше и҅ ничсоже о҅брѣтъше на сꙙ о҅братишꙙ неи҅стовоѥ҆ о҄устрь҆мь҆ѥ҅ниѥ҆
ѥ҅динъ же нѣкꙑи҆ о҅ть҆ н҄ихъ хотꙙ съспоспѣшникъ свои҅хъ о҄угасити бѣшень҆ѥ въсхвативъ съ ꙁемь҆ѧ҆ камꙑкꙿ връже на главѫ прѣподобь҆нааго и҅ толми и ꙗ҅ꙁви ꙗ҅коже и҅ꙁвол҄ении҅мъ и҅ дѣло съконьчати
Правь҆дънꙑи же съ стлъпа хотѣа҅ше сь҆лѣсти
ст꙯ꙑи҆ же а҅нина а҅биѥ о҄увѣдѣвъ само то о҅тъ ст꙯ааго дх꙯а приꙁъва ѥ҅дꙿного о҅бꙑчꙿнѣ слоугоуѭ҄штааго ѥ҅моу ль҆ва и҅ прѣдъложи ѥ҅моу ꙗ҅ди многꙑ и҅ гл꙯а ѥ҅моу
о҅било ꙗ҅ждъ
хоштеши бо се на пѫть о҅тити длъгъ
и҅ просивъ хартиѭ҄ написа сице вь҆ н҄еи҆
҆Ⱉ о҅ч꙯е ꙗ҅вь҆ѥ҅но ми бꙑ ꙗ҅ко нападениѥ҆ нѣкоѥ҅ о҅тъ роꙁбои҅никъ пострадавъ хоштеши съ стлъпа сь҆лѣсти длъжънъ сꙑ мьштениѥ маловрѣмень҆но въсприѧти
нъ о҄устави о҄устръмь҆ѥнье҆ то да не вь҆ꙁмьꙁдьꙗ троуднааго рекꙿше цр꙯ьствиꙗ вѣчь҆нааго лишиши сꙙ
тъгда же навꙙꙁавъ на вꙑѭ҄ ꙁвѣри посъла ѥ҅го ꙁаповѣдавъ
ни ѥ҅дꙿномоу мимои҅дѫштии҅хъ пѫтьмь пакости сътвори
ꙁвѣрꙿ же о҄устрь҆мь҆ꙗ҅ше сꙙ къ манастꙑроу да съконь҆чаѥ҅тъ повелѣноѥ҆
сълоучаѭ҄штии҅ же сꙙ на пѫти видꙙште и҅ꙁдалеча съ великꙑи҅мъ о҄устрь҆мь҆ѥ҅нии҅мъ течень҆ꙗ҆ приходꙙштъ мнꙙште на и҅ꙁѣдениѥ҆ и҅мъ прѣдълежати ꙁвѣрьноуо҄умоу нашьствию҄
о҅нъ же окꙑ о҅тъ пастоуха женомъ тако и҅дѣаше на повелѣнь҆ѥ҆ ст꙯ааго и҅ ни.ѥ҅дномоу пакости творꙙ
приш.ъдъшоу же ѥ҅моу къ манастироу и҅ ногъть҆ми свои҅ми двь҆ри дерѫштоу и҅ їсшъдъ нѣкꙑи҆ о҅тъ живѫштиїхъ тоу видѣ
и҅ текъ повѣда о҄учителю своѥ҅моу гл꙯ⱔ ꙗ҅ко ꙁвѣрь҆ прѣвеликъ стои҅тъ прѣдъ двь҆рьми
о҅нъ же рече сътворивъ молитвѫ
брате о҅тврь҆ꙁи ѥ҅моу да вь҆лѣꙁетъ
ѫ҅тръ же бꙑвъ ꙁвѣрь и҅ ногама прѣд н҄има опъръ сꙙ о҅ стлъпъ вꙑѭ҄ же къ прѣподобьноуо҄умоу горѣ вь҆ꙁдѣвъ подаꙗ҅ше кн҄ижицꙙ прѣподобь҆ноуо҄умоу
о҅нъ же прии҅мъ и҅ почьтъ подиви сꙙ вь҆ꙁвѣштению҄ бꙑвъшоуо҄умоу о҅ томъ къ ст꙯оуо҄умоу и҅ послоушанию҄ дивии҅хъ ꙁвѣрии҆
и҅ прославивъ б꙯а стави сꙙ о҅тъ начꙙтиꙗ ѥ҅же бѣ о҅тъмъштень҆ѥ҆ помꙑслилъ
Таковꙑи҅мъ же и҅ толикꙑи҅мꙿ чоудесемъ съ богочь҆стии҅мъ о҅тъ насъ и҅ꙁвѣштаномꙿ и҅ꙁдрꙙдь҆но помꙑслихъ и҆ сего прѣславь҆нааго чоудесе не прѣꙁь҆рѣти и҅ наи҅паче довь҆льно сѫште вашꙙ о҅с꙯тити слоухꙑ
Жена нѣкаꙗ по б꙯очь҆стью о҄утворивъши сꙙ пришълъствоуѭ҄шти вь҆ нѣкꙑихъ дал҄ьнии҅хъ мѣстѣхъ поустꙑн҄ꙙ въ ѧ҅ꙁѫ лютѫ въпадꙿши и҅ о҅тъ о҅бꙑчънꙑи҅хъ врачевъ о҅тъчаꙗ҅въши сꙙ молитвѫ сътвори къ б꙯ви ꙗ҅ко и҅цѣлѣвꙿши ѥ҅и҆ съподобити сꙙ дои҅ти ст꙯аа҅го ꙗ҅коже видѣвꙿши ѥ҅и҆ ѥ҅го насладити сꙙ ст꙯ааго а҅гг҄ель҆скааго житиꙗ
и҅ а҅бь҆ѥ҆ не по мноꙁѣ полоучивъши о҅ н҄емже моли ѧ҅ сꙙ прѣдълежꙙштаа҅го пѫти
о҅бꙑчаи же бѣа҅ше вь҆ велицѣи тои поустꙑн҄и роꙁбои҅никомъ поганꙑи҅хъ ходити срацинъ
сълоучи же сꙙ ѥ҅дномоу о҅ть҆ н҄ихъ носꙙштоу копь҆ѥ сь҆рѣсти женѫ и҅же нео҄укротимѫ вол҄ѫ и҅мꙑ и҅же а҅биѥ҆ потъкъ копь҆ѥ вь҆ ꙁеми и҅ тѫ и҅мъ и҅ о҅бискавъ ничсоже о҅брѣтъ носꙙштѫ роꙁвѣ брашь҆нь҆ца ѥ҅же ѥ҅и҆ гонѣѥ҅тъ на пѫти на стоуднѫ съврати сꙙ мꙑсль
о҅на же на мноꙁѣ видꙙшти себе мѫчимѫ и҅ꙁбꙑти хотꙙшти напасти тоѧ҆ къ б꙯оу о҅чи въꙁдѣвъши и҅ ст꙯ааго на поможень҆е приꙁꙑваѭ҄шти ꙗ҅ко да бꙑ ѭ҄ и҅ꙁбавилъ о҅ть҆ н҄его
и҅ а҅бь҆ѥ того трепетъ и҅ невидѣнь҆ѥ о҅бьѧ҆ ꙗ҅коже к томоу ѥ҅моу не и҅мѫштоу беꙁбоꙗ҅ꙁниꙗ҆ прочеѥ҆ мѫчити ѥ҅ѧ҆
нъ о҅ставивъ ѭ҄ на ꙁеми лежꙙштѫ рѫкоѭ҄ копиѥ хотѣа҅ше и҅стръгнѫти и҅ о҅братити сꙙ на бѣжаниѥ къ своѥ҆племенꙿникомъ
о҅но же въкоренивъ сꙙ на ꙁеми никакоже не даꙗ҅ше ѥ҅моу попоуштень҆ꙗ҆ на бѣжань҆ѥ҆
Томоу же на мноꙁѣ мѫчꙙштоу сꙙ ꙗ҅коже и҅ꙁмъкнѫти копиѥ҆ о҅тъ дх꙯а лѫкава пораженъ начꙙ самовиднѣ рѫцѣ о҅пакꙑ съвꙙꙁоуѧ҅ си и҅ на о҅бличень҆ѥ҆ начꙙтию҄ нечь҆стиꙗ своѥ҅го съвраштати сꙙ
пь҆сь҆скꙑ же лаѧ҆ и҅ пѣнꙑ и҅ꙁ оустъ тѣштꙙ и҅ власомъ на въꙁдоухъ распрострътомъ дотечетъ ст꙯ааго дрь҆ꙁновенаꙗ и҅сповѣдаѧ҆
҅Обꙑчꙿноѥ҆ о҄убо милосрьдь҆ѥ҆ своѥ҆ ст꙯ꙑи҆ и҅ о҅ томъ раꙁвръꙁъ и҅ б꙯оу помоливъ сꙙ а҅бь҆ѥ и҅ꙁврачевана ѥ҅го съподоби
и҅ въ свои҆ о҄умъ пришъдъ о҅тъ свобождень҆ꙗ бѣсовь҆ска видꙙ прѣвеликоѥ дѣла ꙗ҅коже ѥ҅моу бѣ на помошть҆ о҅рѫжь҆ѥ҆ то вь҆ ꙁеми въкоренивъ сꙙ на о҅бличень҆ѥ҅ ѥ҅го прѣбꙑваѥ҆ къ сп꙯сьноуо҄умоу крь҆штень҆ю҄ прибѣже древьѥ вь҆селивъшеѥ҅ сꙙ вь҆ н҄его о҅сльпень҆ѥ҆ грѣховь҆ноѥ о҅ть҆мꙑти тѣмь прораꙁоумѣваѧ҆
жена же молитвꙑ насладивъши сꙙ о҅браштаа҅ше сꙙ въ своꙗ҆ славꙙшти б꙯а о҅ всѣхъ сътворивъшии҅хъ сꙙ чоудесехъ о҅тъ великааго страстотрьпца б꙯очь҆стию҄
прѣжде же сꙑи҆ сверѣпꙑи҆ поганинъ потом же ст꙯ааго кръштень҆ꙗ даромъ о҄укротѣвъ о҅ста о҄у н҄его тъгда и҅ночь҆скоѥ҅ житиѥ҆ вь҆ꙁлюбивъ
вь҆ ꙁемь҆ѭ҄ же въдрѫженоѥ҆ копиѥ҆ въкорени сꙙ о҅бличень҆ѥ сꙑ съгрѣшению҄ неи҅стрь҆гномо на мѣстѣ съхранꙗѥ҅мо до дꙿнешь҆нꙗаго дьне величиѥ҆ чоудесъ ѧ҅же ст꙯ꙑи творꙗа҅ше въи҅нѫ наꙁнаменоуѭ҄ште до вѣка
Врѣмени же нѣкоѥ҅моу миноувъшоу и҅ їсправь҆ѥ҅нии҅мъ даромъ ст꙯ааго доуха дѣи҅ствоуѥ҅момъ о҅тъ раба бж꙯иꙗ҆ а҅нина бꙑвꙑи воѥ҅вода трокондъ въ о҄умрьштвениѥ въпадъ о҄устрь҆ми сꙙ о҅тъ а҅нтио҅хии҅скааго великааго града вь великѫѭ тѫ поустꙑн҄ѫ прити и҅ и҅цѣл҄еньѥ҆ приѧ҅ти о҅тъ чк꙯а божиꙗ
дошъдъ же халк҄идонь҆скааго града и҅ о҅тꙙжьчавъ ꙁѣло не можааше о҄уже напрѣждъ поспѣшити ѧ҅ꙁи лютѣи҅ши ѥ҅моу прибꙑвши и҅ тꙙжꙿши
Поусти же мѫжꙙ жоупанꙑ и҅ сановитꙑ къ ст꙯оумоу молꙙ ѥ҅го троудити сꙙ до халꙿк҄идонь҆скаа҅го града и҅же пришъдъше и҅ гл꙯авъше къ ст꙯ꙋмоу не полоучивꙿше о҅ н҄емꙿже тъштаахѫ сꙙ текошꙙ къ прѣподобь҆ноуо҄умоу въ памꙙти патрик҄ию҄ еп꙯поу ꙗ҅коже могѫштоу о҄увѣштати правьднаꙿго и҅ прошень҆ѥ на дѣло привести
и҅ а҅биѥ҆ придетъ въ манастꙑрь҆ самъ блаженꙑи҆ патрик҄ии҆ е҅п꙯пъ съ сановитꙑи҅ми мѫжи молитъ раба бж꙯ьꙗ҆
тѫжаа҅ше же болми ꙗ҅коже ѥ҅дноѭ҄ о҅тълѫчивъ себе и҅ ꙁаключивъ въ поустꙑн҄и никаможе николиже и҅ꙁ н҄еѧ и҅ꙁлаꙁивъ
Вечероу же бꙑвꙿшоу о҅ть҆вѣтъ и҅мъ дастъ рекꙑ ѥ҅же
а҅ште г꙯ь хоштетъ о҄утрѣ о҅тъвѣштаѭ҄ вамъ
приде же вечеръ ꙁѣло сълъ поуштенꙿ о҅тъ того троконꙿда и҅же рече къ патрик҄ию҄
не троуді ст꙯аа҅го ни ноуди и҅ꙁлѣсти о҅тъ своѥ҅го манастꙑра
се бо самъ тъ придетъ
и҅ а҅биѥ҆ по ѥ҅дꙿномъ дꙿни приде съ множь҆ствомъ воѥ҅водъ и҅ каꙁнь҆цъ и҅ жоупанъ и҅ сановитꙑи҅ми и҅ съ вь҆слѣдь҆ствоуѭ҄штии҅ми тѣмъ бештислънꙑи҅ми вои҆
Пришъдъ же и҅ о҄умръштено и҅мꙑ тѣло вь҆се и҅ лице раскривь҅ѥ҅но
благодѣтьѭ же распꙙтааго х꙯са тъчь҆ѭ҄ косе сꙙ ѥ҅го правь҆дꙿнꙑи҆ и҅ їсправи сꙙ не хоуда чꙙсть҆ лица ѥ҅го
помаꙁавъ бо ѥ҅го ст꙯ꙑи҆ масломъ благодати и҅ давъ ѥ҅моу свои жьꙁлъ повелѣ ѥ҅моу ходити не тъчь҆ѭ҄ въ манастꙑри нъ и҅ о҅крьсть манастꙑра подаль҆ѥ не хоудо
любь҆ꙗ҅ше же хождениѥ҅ прѣжде не двигнꙑи҅ сꙙ ꙗ҅коже на толицѣ ѥ҅моу подалии҆ о҅тити ꙗ҅коже видѣти новѫѭ҄ кесариѭ҄ и҅ е҅фратъ рѣкѫ
въ междоумѣриї же томъ приде нѣкто палатиї о҅тъ ц꙯ръствоуѭ҄штааго сꙑ града и҅дꙑ же о҅тъ а҅памиѧ҆ и҅же по и҅шъствии҆ ѥ҅го о҅тъ великааго града а҅нꙿтио҅хиїскаа҅го пораженъ дх꙯омъ неприꙗ҅ꙁниномъ прѣбꙑ самъ нѣмъ и҅ неподвижимъ
дои҅де же манастира чловѣка бж꙯ьꙗ҆ съ женоѭ҄ своѥ҅ѭ҄ и҅ сн꙯ъми и҅ дь҆штерми и҅ съ прокоѭ҄ робии҅скоѭ҄ слоужь҆боѭ҄ ѥ҅гоже носꙙште носꙙштии҆ вь҆несошꙙ въ манастꙑрь҆ и҅ положишꙙ и о҄у ногоу ст꙯ааго
Молитвѫ же над н҄имъ сътворивъ и҅ о҅тъ масла кандилънааго вь҆ꙁъмъ въ о҄уста лежꙙштааго прь҆стꙑ въложивъ своѧ҆ и҅ ѧ҅ꙁꙑкъ и҅ прочꙙѧ чꙙсти о҄устъ помаꙁавъ гл꙯а к н҄емоу
рь҆ци
слава тебѣ б꙯же
о҅нъ же рече о҄убо нь҆ не чистѣ ни ꙗ҅снѣ
то.жде же пакꙑ сътвори въторицеѭ҄ рекъ кꙿ н҄емоу
помилоуи҅ мꙙ бж꙯е по велицѣи҆ милости твоѥ҅и҆
и҅ їꙁглагола то малꙑ ꙗ҅снѣѥ҆
и҅ пакꙑ въторицеѭ҄ и҅ третии҅цеѭ҄ сътвори ѥ҅моу съвръшенѣѥ҆ и҅ ꙗ҅снѣѥ҆ и҅ꙁглаголати ѥ҅же
помилоуи мꙙ бж꙯е по велицѣи҆ милости твоѥ҅и
Тѣмꙿ же бꙑваѭ҄штемъ тоу бѣа҅хѫ вь҆си и҅же съ болꙗриномъ троконꙿдиѥ҅мъ сановитиї и҅ жоупани и҅ видѣа҅хѫ вса бꙑваѭ҄штаꙗ
потомꙿ же лежꙙштоу болꙙштоуо҄умоу не двигнѫштоу сꙙ и҅ о҄умрь҆штвеноу о҅тъ того.жде кандила въꙁь҆мъ масло и҅ о҅браꙁомъ кръстънꙑи҅мъ помаꙁавъ а҅кꙑ врачъ хꙑтрꙑи҆ начꙙ маꙁати ѥ҅го о҅тъ пꙙтоу начьнъ по чꙙсти дожи ї до главꙑ
то же сътворивъ по о҅бѣма странама тѣла пода ѥ҅моу рѫкѫ прѣдъ всѣмь народомъ
не бо домъ молитвънꙑи҆ тъчь҆ѭ҄ бѣа҅ше и҅спльн҄енъ ѥ҅динъ а҅ и҅ тъ великъ сꙑ нъ и҅ о҅крѫгън҄ꙙѧ҆ вь҆сꙙ хлѣвинꙑ и҅спльнь҆ бѣа҅хѫ поꙁороуѭ҄штии҅хъ бꙑваѥ҅мꙑи҅хъ
въстави же ѥ҅го и҅ ꙁа рѫкѫ и҅мъ сътвори и҆ съ собоѭ҄ ходити ꙁꙑбьѭ҄штоу сꙙ съпръва и҅ прѣстран҄ꙗѭ҄штоу на о҅бѣ странѣ
о҄утвръжденомъ же ѥ҅го о҄удомъ и҅ съврь҆шенѣ и҅цѣл҄еномъ дастъ ѥ҅моу свои҆ жъꙁлъ рекꙑ
вьꙁьмъ сь҆ ходи
и҅ о҅ставивъшоу ѥ҅го правь҆дꙿноуо҄умоу хождааше о҅ себѣ славꙙ б꙯а
и҅ с н҄имъ вь҆си таковоѥ прѣвеликоѥ҆ чоудо видѣвꙿшии҆ и҅ прославишꙙ таковаꙗ҆ дарꙋѭ҄штоумоу боѧ҅штиїмъ сꙙ ѥ҅го
Триконъ же ни о҅ н҄емъ бꙑвꙿшааго чловѣколюбиꙗ бж꙯иꙗ помꙑсливъ ни бꙑвъшааго ѥ҅моу о҅тъ болѣꙁни и҅цѣл҄ень҆ꙗ҆ на о҄умъ въꙁь҆мъ нъ тѫжꙙ и҅ вражь҆доуѧ и҅ раꙁмꙑшл҄ѣѧ҆ и҅мꙿже и҅ томоу а҅биѥ҆ съвръшенѣ и҅цѣлѣти и҅ на цѣлоѥ҅ о҄утвръждень҆ѥ҆ по подражанию҄ и҅же с н҄имъ ѥ҅дноѭ҄ и҅цѣл҄енꙑи҆ палатинъ гл꙯ааше мъчтоу бꙑти и҅ раꙁдороу о палатинѣ бꙑвъшоуо҄умоу чоудоу
Тѫ же ѥ҅моу хоулѫ въꙁглаголавъшоу о҅ истинѣ раслабѣ ѥ҅моу а҅бь҆ѥ тѣло и прѣдано бꙑ прь҆воуо҄умоу о҄умръштвению҄
послѣжде же попꙑтавъ ꙗ҅же о҅ палатинѣ и҅ обрѣтъ ѥ҅го славь҆на сѫшта и҅ многꙑ слоугоуѭ҄штꙙѧ и҅мѫшта и҅ женѫ славꙿна рода и҅ о҅тъ многꙑи҅хъ сѫштии҅хъ с н҄имъ воѥ҅водъ ꙗвь҆ꙗ҅ѥ҅ма и҅ о҅тꙿ того вѣровавъ не бꙑти ѥ҅моу приѥ҅мь҆ѭ҄штоу нарѫганьꙗ҆ и҅ли ꙁълобꙑ раꙁмꙑсливъ о҅ своѥ҅мъ невѣрь҆ствѣ начꙙ плакати пръвааго своѥ҅го невѣрь҆ства
и҅ прѣбꙑвъ тоу врѣмꙙ много молꙗаше ст꙯аа҅го приѧ҅ти ѥ҅го каѭ҄шта сꙙ и҅ пекѫшта сꙙ и҅ мол҄ꙗаше сꙙ молити ꙁа н҄ь҆ ꙗ҅коже ѥ҅моу о҅тъ б꙯а милость҆ полоучити
и҅ прилежнѣѥ҆ молꙙ и҅ подвижь҆нѣѥ҆ ст꙯ꙑи҆ о҅ н҄емь҆ молꙗаше б꙯а побѣдити свои҅мъ чк꙯олюбии҅мъ ꙁълобѫ мѫжа
и҅ многꙑи҅мъ троудомъ въꙁможе о҄умолити б꙯а ꙗ҅коже и҅цѣлити ѥ҅го
бѣа҅ше же съ триконꙿдомъ траг҄иꙗ҅нъ ꙁѣло славь҆нꙑи҅хъ Воѥ҅вода сꙑ и҅савръскꙋмоу ѧ҅ꙁꙑкоу и҅же приꙁъвавъ ѳоуѳаи҅ла б꙯очъстиваꙿго попа и҅ покаꙁавъ ѥ҅моу ꙁѣло о҅тъ подвижънꙑи҅хъ ѥ҅моу насил҄ꙗѥ҅ма отъ дх꙯а нечистааго и҅ моли ѥ҅го поѧ҅ти ї и҅ довести къ ст꙯оуо҄умоу и҅ молити ѥ҅го да свободитъ и отъ страсти
и҅бо то сътвори богочь҆стивꙑ тъ мѫжъ и҅ приведе чк꙯а къ правь҆дꙿноуо҄умоу и҅же въꙁь҆рѣвъ на н҄ь и҅ съглꙙдавꙑ и҆ рече къ попоу
сии҆ не можетъ и҅цѣлѣти
блѫдникъ бо ѥ҅стъ и҅ пиꙗ҅ница
и҅ всѣко о҄удавити и҅ и҅матъ бѣсъ
и҅бо по проречению҄ правь҆днааго на о҄утрьꙗ прѣжде ꙁорь нападъ лѫкавꙑи бѣсъ о҄удави чловѣка того
и҅ тоу положенъ бꙑ
По лѣтѣхъ же принесенъ бꙑ въ манастꙑръ ѥ҅го а҅рьнѣи въ калио҅пиї старѣи҅шинъствоуѧ живꙑ въ а҅нтио҅хиїстѣмъ велицѣмъ градѣ ногама болꙙ въ понꙗвици носимъ ꙗ҅коже не могꙑ ни ходити ни трь҆пѣти прилагаѥ҅мааго бꙑлиꙗ къ ногама ѥ҅гоже благодать҆ѭ҄ божь҆ѭ҄ и҅ силоѭ҄ роспꙙтааго и҅цѣли
и҅ прѣбꙑ въ манастꙑри многꙑ дь҆ни ходꙙ и҅ славꙙ б꙯а
пожии же по и҅цѣл҄ениї бол҄е ѳ꙯ лѣтъ ѧ҅же съдравъ сътвори ни.ѥ҅дꙿного пострадань҆ꙗ҆ прии҅мъ прѣжде.бꙑвъшꙙѧ҆ ѥ҅моу ножь҆нꙑѧ҆ болѣꙁни и҅же славꙙ б꙯а о҅ поданѣи҆ ѥ҅моу цѣльбѣ кон҄ь приведе кръмимꙑи҅ и҅ риштѫштъ въ колесничь҆нѣѣмъ такании҆ и҅мже тъгда стратигоу бꙑти томоу а҅рꙿнѣю҄ великааго града прѣжде.нареченааго
кон҄ь же тъ приведе въ манастꙑрь мьлѣть на кръмь҆ѭ҄ приходꙙштии҅хъ тоу странникъ ѥ҅гоже конꙗ люта сѫшта и҅ сверѣпа и҅ напраснива и҅мъ свои҅ма рѫкама ст꙯ъи бж꙯ии҆ съ и҅цѣлѣвъшии҅мъ господиномъ въпрꙙже въ жрънъви
и҅ о҅кꙑ и҅ꙁдавна о҅бꙑкъ то о҅тъ многа врѣмене и҅ въ томъ въꙁдрастъ тако кротъко о҅бꙑче и҅ мелꙗаше ꙗ҅ко и҅ того радꙿма наи҆паче вь҆сѣмъ дивіти сꙙ прѣславнѣ бꙑваѭ҄штиїмъ чоудесемъ о҅тъ раба бж꙯ьꙗ҆
Къ и҅нѣмꙿ же всѣмъ и҅ дроугоѥ прѣславꙿно чоудо прибꙑ
вѣрьнꙑи҅мъ х꙯совомъ о҄угодьникомъ ю҄нь҆ць҆ приведенъ на даръ б꙯ви и҅ тоу кръмимꙿ въшь҆ствии҅мъ лѫкааго бѣса вь҆ꙁдивь҆ꙗ
и҅ толꙿма гнѣвомъ движе сꙙ ꙗ҅коже ни пастоуха ꙁнати ни їного никогоже миловати нъ вь҆сꙙ сълоучаѭ҄штꙙѧ҆ сꙙ гоубити и҅же о҄урвавъ сꙙ о҅тъ привꙙꙁань҆ꙗ и҅ їꙁъ о҅градꙑ и҅ꙁлѣꙁъ ровꙑ и҅ гнѣваѧ҅ сꙙ бе чиноу нападаѧ҆ на сь҆рѣтаѭ҄штꙙѧ ѥ҅го
и҅ о҄устрь҆ми сꙙ на вь҆нѫтрь҆н҄иї дворъ и҅ вь҆лѣꙁе въ ꙗтъхоуль҆ницѫ на братьѭ҄ тоу дѣлаѭ҄штѫѭ҄ на о҄утѣхѫ довьлѣѭ҄штаꙗ странꙿнꙑи҅мъ ꙗ҅коже приноужденомъ и҅мъ бꙑти боꙗ҅ꙁнь҆ѭ҄ ю҄нь҆ца самѣмъ сꙙ въврѣшти въ пештъ хлѣбь҆нѫѭ҄ и҅ їꙁволити паче въ о҅гн҄и съгорѣти нежели о҅тъ того събоденомъ бꙑти
видѣахѫ бо ѥ҅го бечіслъноѥ҆ бѣшень҆ѥ҆
чловѣколюбивꙑи҅ же б꙯ъ не о҅палимꙑ ѧ съблюде въ пламени о҅гнь҆нѣꙿмь молитвоѭ҄ правь҆дꙿнааго пламꙑ о҅гн҄ьнꙑи погасивъ
прочии҅ же вь҆си о҅тъ о҄ужасеньꙗ҆ ю҄нь҆ча на хлѣвинꙑ горѣ вь҆ꙁлѣꙁошꙙ
правъднꙑи же о҄учоувъ плиштъ бѣгаѭ҄штии҅хъ пꙑтаа҅же кꙑи҆ и҅ꙁвѣтъ сьмꙙтень҆ꙗ҆ того ꙗ҅ко ю҄нь҆ць҆ гнѣва и҅спль҆нь҆ бꙑвъ и҅ їс хлѣва и҅скочивъ гонитꙿ вь҆сꙙ на толицѣ ꙗ҅коже ѥ҅моу и҅ въ ꙗ҅тъхоуль҆ницѫ вь҆лѣсти
ст꙯ꙑи҅ же слꙑшавъ глаголꙑ тꙑ и҅ въꙁдѣвъ рѫцѣ на небо и҅ молитвѫ сътворивъ и҅де на сьрѣтень҆ѥ ю҄нь҆цоу
на хлѣвинахъ же стоѧ҅штии видꙙште ѥ҅го о҄устръ҆мь҆ѥ҅ниѥ҆ къ ю҄нь҆цоу милоуѭ҄ште правь҆днааго ставь҆ꙗ҅хѫ и҆ гласꙑ о҄уклонити сꙙ гнѣва и҅ въꙁбѣшень҆ꙗ҆ ю҄нь҆ча
Правь҆днꙑи҅ же ничсоже никомоуже не о҅тъвѣштавъ нъ вѣроѭ҄ ꙗ҅же на б꙯а о҄утвръдивъ сꙙ приближивъ сꙙ къ ю҄ньцоу и҅ коснѫвъ сꙙ е҅го рѫкама и҅ въстлапивъ гнѣвъ словесꙑ кротъкꙑми рѫкоѭ҄ пои҅мъ вь҆веде въ свои҆ хлѣвъ къ ꙗ҅слемъ ꙗ҅коже вꙿсѣмъ дивити сꙙ и҅ о҄ужаснѫти сътворенꙑмъ чоудесемъ вꙑше словесе о҅тъ ст꙯ааго величаѭ҄штемъ б꙯а боѧ҅штии҅ми сꙙ ѥ҅го своѭ҄ крѣпость҆ о҅бавь҆ꙗ҅ѭ҄штаа҅го
вѣдѣ ꙗ҅ко и҅ прѣжде мои҅хъ словесъ вѣсте вь҆си и҅ слꙑшали ѥ҅сте сергꙗ савраи҅тъскоуо҄умꙋ племени кнꙙꙁа поставьѥ҅на великомъ родомъ въ е҅ноꙁдрои҅нѣхъ и҅ междоурѣчии҆ о҅бласть҆ дръжавъ о҅тъ прѣдѣла срак҄инь҆ска и҅же мѫжеблажь҆ствиїмꙿ и҅ храбъръ бꙑвъ неже и҅нꙿ кто побѣдѫ сътвори по вса лѣта на пагоубнꙑѧ персꙑ и҅ на помагаѭ҄штꙙѧ тѣмꙿ срацинꙑ и҅ толико и҅мъ о҅долѣ ꙗ҅коже не тъчь҆ѭ҄ ꙁаключити и҅мъ вь҆сь въходъ въ гръчь҆скѫ ꙁемьѭ҄ вънъ прѣдѣлъ свои҅хъ нъ и҅ тоу и҅мъ сътѫжати и҅ ї своѥ҅ѧ҆ ꙁемь҆ѧ҆ прогонити ѧ҆ и҅же побѣждени о҅т н҄его мꙿноголичнѣ и҅ не могѫште противити сꙙ противѫ о҅дръжꙙштии҆ ѥ҅го силѣ вѣдѫште ѥ҅го непобѣдимоѥ҅ и҅ не бꙑти противномъ и҅мъ на брань симъ ѥ҅дномоу тъчь҆ѭ҄ о҅браꙁоу о҅стати и҅мъ на о҄умꙑшл҄ень҆ѥ҆ сп꙯сенью҄ о҄увѣдѣшꙙ рода своего влъшь҆бнѫѭ҄ хꙑтрость҆
҅И а҅биѥ҆ влъшъствомъ свои҅мъ чтомааго о҅т н҄ихъ бѣса въ о҅браꙁѣ коумирь҆стѣ приꙁъвавъше посълашꙙ на мѫжа дх꙯ъ въ о҅браꙁѣ ꙁмии҅нѣ и҅же вь҆лѣꙁъ въ лоно мѫжа мѫчааше болѣꙁни беспрѣстани ѥ҅мꙋ творꙙ и҅же сътѫживъ си о҅тъ насилꙗѭ҄штааго томꙋ бѣса мѫчꙙштааго и҆ и҅ а҅биѥ҆ къ тихоуо҄умоу пристаништоу ст꙯ь҆цоу бж꙯ью о҄устрьми сꙙ
того же ст꙯ꙑи҆ приїмъ прѣподобь҆нꙑи҅ма свои҅ма рѫкама поѥ҅м.л҄ꙙ масло о҅тъ канꙿдила маꙁааше ѥ҅моу вьсе тѣло кажоуштоу болꙙштоуо҄умоу и҅ наꙁнаменоуѭ҄штоу въ коемъ мѣстѣ плъꙁааше дх꙯ъ о҅кꙑ ꙁмиꙗ вьгнѣждаѧ҆ сꙙ вь҆ н҄емь҆
касаѭ҄шти бо сꙙ рѫцѣ ст꙯ааго о҅тъбѣгааше дх꙯ъ въ и҅нъ о҄удъ и҅ пакꙑ о҅тътѫдѣ прѣсꙙжѫштама рѫкама ст꙯ааго а҅биѥ҆ въ дроугꙑи҆ о҄удъ прѣстѫпааше дон҄елиже на многꙑ дни въ а҅лꙿчьбѣ и҅ молитвѣ прѣбꙑваѭ҄штоу славь҆ноуо҄умоу томоу сергю съвръшенѣ въꙁможе бѣсъ и҅ꙁгънати иꙁ н҄его
и҅ о҄укрѣпѣвꙿшоу ѥ҅моу ꙁѣло и҅ цѣлоу бꙑвꙿшоу прьвоѭ҄ силоѭ҄ сътвори ти на въставшии҅хъ на н҄его влъ҆шьбоѭ҄ богомрьꙁъкꙑи҅хъ срацинъ
҆Анꙿг҄елъ же гн꙯ь ꙗ҅ви сꙙ ст꙯оуо҄умꙋ съшъдъ сь҆ небесе въ о҅браꙁѣ мль҆ниѧ҆ и҅ приде к н҄емꙋ ставъ на въꙁдоусѣ о҅кꙑ трь҆ми лактꙑ движенъ о҅тꙿ ꙁемьѧ҆
и҅ прѣбꙑ стоѧ на мѣстѣ томь҆ многꙑ часꙑ ничсоже глаголꙙ и҅ли провѣштаѧ нъ тако стоѧ никаможе вь҆ꙁираѧ ни на ѥ҅дꙿнѫ странѫ
и҅ тако вь҆ꙁиде на небо
скоро же пришъдъ ст꙯ꙑи҆ и҅деже а҅нг҄елъ стоꙗ҅ше ꙁнамень҆ѥ҆ начръта крь҆сть҆ноѥ҆ и҅ црь҆кꙿвицѫ съꙁъда тꙋ доселѣ прѣбꙑваѭ҄штѫ
въ ѥ҅дномъ же прѣбꙑваѧ лѣтѣ прѣжде и҅скопань҆ꙗ ровомъ о҄у манастꙑра ст꙯ааго събрашꙙ сꙙ народи мноꙁи вѣрꙿномъ чловѣкомъ пришꙿдꙿшемъ о҅тъвсѫдоу вь҆ н҄ихъже множаи҅шии҆ болѣꙁнь҆нии бѣшꙙ
на видѣниѥ҆ пришъдъшии҆ и҅ благословешень҆ѥ҆ и҅ полоучень҆ѥ҆ и҅цѣл҄ень҆ю҄ приѧ҆шꙙ
о҅крѫгъ бо сѫштꙙѧ ѥ҅го странꙑ любь҆ꙗ҅хѫ ѥ҅го вѣроѭ҄ и҅стинь҆ноѭ҄
събъра же сꙙ вь҆ дьнь҆ тъ народъ многъ бол҄ии҆ о҅бꙑчь҆наꙿго
врѣмꙙ же жꙙтвъноѥ҆ бѣа҅ше
сълоучи же сꙙ жꙙжди велицѣ бꙑти народомъ многомъ сѫштемъ ꙗ҅коже въ тѫꙁѣ велицѣ бꙑвшемъ и҅мъ ст꙯ꙑи҆ о҅печали сꙙ доушеѭ҄ и҅ въсплака гл꙯ꙙ
Оу горе мнѣ е҅да коли г꙯ь мене грѣшь҆нааго и҅ о҄убогааго въстꙙжетъ о҅ скръби сихъ пришедꙿшии҅хъ къ мнѣ
и҅ въꙁдꙑхаѧ съ тихостиѭ҄ вь҆ꙁдвиже рѫцѣ свои на небо и҅ рече слово просто великомъ гласомъ
г꙯и боже даждъ и҅мъ водѫ
и҅ коупꙿно съ словомъ о҅блачь҆цъ малъ ꙗ҅ви сꙙ надъ народомъ и҅ дъждъ великъ сънесе над н҄ими тъчьѭ҄ и҅ крѫгомъ
и҅ бꙑстъ множь҆ство водꙿ междоу и҅ми и҅ крѫгомъ тъчь҆ѭ҄ блиꙁъ и҅ пишꙙ народи
и҅ насꙑтишꙙ сꙙ водъ и҅ прославишꙙ б꙯а дателꙗ вь҆сѣхъ благꙑи҅хъ ꙗ҅ко вол҄ѫ творитъ вь҆сѣхъ боѧ҅штиїхъ сꙙ его и҅ молитвѫ и҅хъ о҄услꙑшитъ и҅ спасаатъ ѧ҆
о҄увѣдѣно же то бꙑ всѣми о҅крѫгꙿн҄ими и҅ наипаче и҅сповѣдаа҅хѫ сꙙ бв꙯и ꙗ҅ко такъ даръ данъ бꙑстъ странамъ и҅хъ
вѣрнии҅ же мноꙁи приходѣа҅хѫ кꙿ н҄емоу о҅тъвьсѫдꙋ беꙁъ вь҆сѣкоѧ страсти сѫште и҅ болѣꙁни на видѣньѥ҆ ѥ҅го тъчь҆ѭ҄ и҅ благословештень҆ѥ о҅тъ свꙙтости ѥ҅го желаѭ҄ште полоучити
и҅ дроуꙁии҅ же пакꙑ не насилꙗѥ҅ми ни о҅тъ коѥ҅ѧ҅ же страсти тѣлесьнꙑѧ҆ пометаꙿхѫ сами сꙙ прѣдъ ногама ѥ҅го да поперетъ ѧ да попꙿ
и҅ꙁбъівьши е҆линъскꙑѧ на съраꙁоумѣниѥ҆ прѣславь҆нѣ събꙑвꙿшии҅хъ сꙙ о҅ н҄ею҄ придошꙙ тѣхъ видци
и҅ славьꙗхѫ о҅ всѣхъ б꙯а и҅ꙁвѣтомъ тѣлесь҆нꙑѧ страсти и҅ ѥ҅лина на о҄увѣдѣньѥ҆ и҅стинꙑ своѥ҅ѧ҆ приведꙿшааго ꙗ҅ко да вь҆сьжде сила х꙯са б꙯а ꙗ҅вѣ бѫдетъ рабꙑ ѥ҅го дѣи҅ствоуѭ҄шти раꙁличь҆нꙑѧ҆ благодати дш꙯амъ и҅ тѣломъ
бѣаше же пакꙑ и҅ дроугъи҆ даръ бж꙯ьствънꙑихъ о҅тъкръвении҆ данъ ст꙯оумоу
чистаа бо и҅ беꙁгрѣшьна ѥ҅го доуша по вса врѣмена прораꙁоумѣвааше таи҅наа благодатьѭ҄ живѫштаꙿго вь҆ н҄емъ бога
сь҆мѣрень҆ꙗ же ради дш꙯ънааго ѥ҅же вол҄еѭ҄ присно къ прь҆сть҆ноуо҄умоу тѣлеси своѥ҅моу припрꙙглъ бѣаше не хотѣаше же о҅въторити ꙗ҅же о҅ о҄ученицѣхъ свои҅хъ ꙗ҅въꙗѥ҅маꙗ҆ ѥ҅моу
ꙗ҅вѣ же вь҆сѣмъ о҅тъкръвениꙗ бꙑваахѫ
҆Отъ винꙑ же таковꙑ срациномъ нѣ въ коѥ врѣмꙙ хотꙙштемъ поплѣнити ѧ вараѧ сь҆бирааше братиѭ҄ и҅ странь҆нꙑѧ҆ и҅ плачꙙ съ вь҆пл҄емъ глаголааше и҅мъ
чꙙда молите сꙙ къ богоу да и҅ꙁбавитъ прѣдѣлꙑ сиѧ҆ о҅тъ находꙙштии҅хъ бѣдъ
҅И гладоу пакꙑ хотꙙштоу бꙑти прѣжде врѣмене приготовь҆ꙗ҅ше о҄ученикꙑ своѧ на молитвѫ
а҅ и҅ самомоу никакоже хотꙙштоу о҅вꙿторити ѥ҅моу чꙿто о҅тъ о҅крꙑваѥ҅мꙑи҅хъ вѣдѣа҅хѫ сами и҅скоусоу ѧ҆ томоу нао҄учивꙿшоу ꙗ҅ко по о҅тъкръвению҄ движенъ побѣждааше ѧ҆ на молитвѫ
многашꙿди же и҅ нѣкꙑѧ҆ о҅тъ братиѧ хотꙙштꙙѧ о҄умрѣти о҅собь҆ коѥ҅гождо прѣжде раꙁболѣньꙗ приꙁꙑваѧ гл꙯ааше
Чꙙдо попци сꙙ о҅ доуши своѥ҅и и҅ моли сꙙ чꙙсто къ господоу просꙙ милости о҅ть҆ н҄его
въпрашаѥ҅мꙿ же чь҆со радꙿма то глагол҄етъ бесѣдоуꙗ҅ше
добро ѥ҅стъ въи҅нѫ молити сꙙ и҅ о҄угаждати богоу
ни.ѥ҅дного бо о҅тъ о҅тъкръвенꙑихъ о҅въторити хотѣа҅ше блюдꙑ сꙙ великꙑи҅мъ свои҅мъ сь҆мѣрении҅мъ не бꙑти вь҆ н҄емь҆ винѣ николиже похвал҄ень҆ꙗ҆ и҅ вьꙁнесень҆ꙗ о҅тъ б꙯а ненавидимааго
Въ ѥ҅динъ҆ же о҅тъ дꙿнии҆ стоѧ҅штоу ст꙯о.уоумоу на въсходѣ сꙑнь҆нѣмь҆ по слоужꙿбѣ црь҆квь҆нѣи҆ напрасно о҅блакъ покрꙑ ѥ҅го свѣтьлъ и҅ вь҆сꙿ сꙑнъ
и҅ гласъ и҅споуштенъ бꙑ и҅ꙁъ о҅блака о҅кꙑ громънꙑи҆ на многъ часъ гръмꙙ и҅ самъ сꙑнъ колѣбаше сꙙ а҅кꙑ о҅воште ꙁꙑбл҄емо о҅тъ многа вѣтра
Братꙿꙗ же сѫштаа на сꙑноу ѯ꙯ въсплиштевавъше съмꙙтошꙙ сꙙ и҅ бѣжꙙште и҅ꙁлѣꙁошꙙ и҅ сꙑна съ боꙗ҅ꙁнь҆ѭ҄ въпиѭ҄ште къ ст꙯оуо҄умоу о҅ бꙑвꙿшии҅хъ
ст꙯ꙑи҆ же поо҄учааше ѧ҆ съ о҄утѣшении҅мъ гл꙯ꙙ
не плиштоуи҅те ни бои҅те сꙙ чꙙда ни о҄ужасаи҅те нъ о҄уготоваи҅те срь҆дь҆ца ваша творити вол҄ѫ гн꙯ѫ по вь҆сꙙ дни
а҅бъѥ҅ же прѣста сꙑнъ о҅тъ ꙁꙑбань҆ꙗ҆ и҅ о҅блакъ прѣи҅де и҅ гласъ о҄умль҆че
и҅ не бꙑ слꙑшати
Брать҆ꙗ҅ же вь҆са пристѫпивꙿше падошꙙ на ногоу е҅го молꙙште повѣдати и҅мъ винѫ страшнааго того видѣнь҆ꙗ҆
тъ же рече к нимъ
чꙙда и҅ꙁдрꙙдноѥ҆ и҅ пꙑтаѥ҅моѥ҆ се ѥ҅стъ да бꙑ кто бв꙯и о҄угодилъ и҅ о҅чистилъ о҅тъ всеѧ҆ скврънꙑ дш꙯ѫ своѭ҄ и҅ о҅тъ прѣль҆сти мира сего и всего грабь҆ѥ҅ньꙗ и҅ пожелань҆ꙗ҆ и҅мѣнию҄ и҅ да о҄утвръдитъ дш꙯ѫ своѭ҄ вь҆ любꙿви бж꙯ии҆ о҅кꙑ о҅снованьѥ҆ крѣпо о҅тъ вѣтра не ꙁꙑбь҆ѥ҅мо
҅Ѥже бо о҅ таи҅нꙑи҅хъ въпрашати лихо ѥ҅стъ и҅ не твръдо братиꙗ о҄укрѣпите сами сꙙ и҅ любите дроугъ дроуга
б꙯ъ бо въ чловѣцѣхъ любимꙿ ѥ҅стъ ꙗ҅коже рече блаженꙑи҆ іѡ҄а҅нъ ꙗ҅ко
и҅же брата видимааго не любꙙи҆ како можетъ б꙯а не видимаꙿго
се же ѥ҅моу глаголавъшоу повелѣ потъштавъше сꙙ и҅мъ и҅ꙁлѣсти и҅с темницꙙ
придоста же к н҄имъ нео҅коръ и҅ е҅пархъ ѳеѡ̑филъ съ народомъ многомъ глагол҄ѫшта
се старѣи васъ о̑уктімонъ въдастъ сꙙ и҅ жрътвѫ сътвори
о̑увѣштаи҅те сꙙ и҅ вꙑ
въпрашаѭ̑тъ бо васъ лепидонъ и҅ е҅уктимонъ
піѡ̑нии рече
и҅же сѫтъ вь҆ведени вь҆ темь҆ницѫ то лѣпо и҅мъ ѥ҅стъ дожьдати а҅нѳупата да видимъ что и҅мъ велитъ
о҅тидошꙙ же много и҅мъ глаголавъше
и҅ пакꙑ прідошꙙ съ многомъ народомъ
рече е҅пархъ ѳеѡ̑филъ
лѫками а҅нѳупатъ посъла да ведени бѫдете въ е҅фесъ
піѡ̑нии рече
да придетъ посъланꙑи҆ и҅ пои҅метъ насъ
ѳеѡ̑филъ рече
нъ пригк҄иѱъ ѥ҅стъ чь҆сть҆нѣи҆
и҅ тꙑ паче и҅ди к н҄емоу
а҅ште ли не хоштеши кнꙙꙁи ѥ҅смъ да ѥ҅же хоштѫ творѫ
повръꙁъ же и ꙁа вꙑѭ̑ дастъ вои҅номъ вести ꙗ҅коже мала ѥ҅го не о̑удавити
В лѣт ѕ҃ х҃ ѳ҃і Идоша веснѣ на половцѣ ст҃ополкъ володимеръ дв҃дъ
и дошедше воинѧ и воротиша сѧ
В лѣт ѕ҃ х҃ к҃ Идоша на половцѣ ст҃ополкъ ꙗрославъ всеволодъ володимеръ ст҃ославъ ꙗрополкъ мстиславъ дв҃дъ ст҃ославичь с сн҃мъ ростиславом ѡлговичь дв҃дъ игоревичь
и доидоша града ѡсенева и сугрова
вземше вежѣ половечскыѣ и биша сѧ с половци на салнѣ рѣцѣ мсца марта въ к҃ д дн҃ь
и побѣдиша половцѣ русскии кнѧзи
Того.ж мсца въ к҃ г престави сѧ епспъ черниговьскыи їѡан
В лѣт ѕ҃ х҃ к҃ а Ходи ꙗрославъ сн҃ъ ст҃ополчь на ꙗтьвѧгы второе
и побѣди ꙗ
том.же лѣт престави сѧ дв҃дъ игоревичь мсца маꙗ въ к҃ е дн҃ь
в се же лѣт престави сѧ ꙗнка дщи всеволожа мсца ноꙗб въ г҃ дн҃ь
Томь.же лѣт поставиша феѡклиста епспмъ чернигову мсца генвар въ а҃і дн҃ь
В лѣт ѕ҃ х҃ к҃ в Быс знаменьи въ слн҃ци въ а҃ час дн҃е
быс видѣти всѣм людем
ѡста сѧ ѥго мало акы мѣсѧць долу рогома мсца марта въ ѳ҃і
том.же лѣт престави сѧ бл҃говѣрныи кнѧзь михаилъ зовомыи ст҃ополкъ мсца април въ ѕ҃і дн҃ь
тогож мсца к҃ вниде володимеръ в кыевъ в недлю
в тоже лѣт поставиша данила епспмъ мсца генвар въ ѕ҃ на крщ҃нье гсне
том.же лѣт престави сѧ ст҃ославъ володїмеричь мсца марта въ з҃і
Том.же лѣт поставиша кирила епспмъ мсца ноꙗб въ ѕ҃ дн҃ь
В лѣт ѕ҃ х҃ к҃ г Сщ҃ена быс церкы каменаꙗ вышегородѣ мсца маꙗ въ а҃ дн҃ь в дн҃ь суботныи
а въ в҃.и дн҃ь пренесоша братꙗ всѧ ст҃ою мч҃нку бориса и глѣба в дн҃ь недлныи
и повелѣ володимеръ метати паволокы фофудью и ѡрничѣ бѣль
людем силно налегшим а быша легко дошли цр҃кве
а въ д҃.и дн҃ь поставиша ꙗ в рацѣ на мѣсту
В том.же лѣт престави сѧ ѡлегъ ст҃ославичь въ и҃ дн҃ь авгус мсца
в том.же лѣт володимеръ ꙋстрои мостъ чересъ днѣпръ
В то.же лѣт володимеръ поиде к мѣньску генвар въ к҃ и
и взѧша дреютескъ дѣти его
а сам стоꙗше ѹ мѣньска
В лѣт ѕ҃ х҃ к҃ д Ꙗрополкъ володимеричь сруби городъ желни дрьючаномъ ихъже полони
в том.же лѣт престави сѧ мина епспъ полотьскыи мц҃а июнѧ въ к҃
в то.же лѣт леѡнъ диѡгеневичь зѧть володимерь иде на цсрѧ алексиꙗ
и вдаша сѧ ѥму городъ дунаискых нѣколико
и в дерестрѣ городѣ дунаистѣмь лестью ѹбиста и два сорочинина послана цсрмь мсца авгус въ е҃і дн҃ь
в том.же лѣт ꙗрополкъ ходи на половьчскую землю к рѣцѣ зовомѣи донъ
и ту взѧ полонъ многъ
и г҃ городы взѧша половечскыѣ галинъ чешюевъ и сугровъ
и приведе с собою ꙗсы
и жену полони собѣ ꙗсыню
в то.же лѣт престави сѧ ѡлегъ ст҃ославичь
В лѣт ѕ҃ х҃ к҃ е Володимеръ всеволодичь заложи црк҃вь камену ст҃ою мученику
в том.же лѣт володимеръ приведе мстислава сн҃а своѥго из новагорода
а новѣгородѣ сѣде мстиславичь
В лѣт ѕ҃ х҃ к҃ ѕ Ходи володимеръ на ꙗрославца ст҃ополчча к володимерю
и ѹмири сѧ с ним
и ѿиде володимеръ ѿ него сваривъ сѧ на нь мног
В то.же лѣт престави сѧ епспъ бл҃жныи переꙗславьскыи лазарь мсца сентѧбрѧ въ ѕ҃і дн҃ь
и поставиша в него мѣсто силивестра мсца генвар въ а҃ днь
В лѣт ѕ҃ х҃ к҃ з Бѣжа ꙗрославець ст҃ополчичь из володимерѧ в лѧхы
и посла володимеръ сн҃ъ свои романа в володимерь кнѧжитъ
в то.же лѣт престави сѧ цсрь алексии
и по нем приꙗ црство сн҃ъ ѥго іѡан порфирогенитъ
в то.же лѣт престави сѧ романъ кнѧжь сн҃ъ володимерь мсца генвар въ е҃і дн҃ь
и глѣбъ престави сѧ всеславичь
в то.же лѣт посла володимеръ сн҃ъ свои другыи андрѣꙗ кнѧжитъ володимерю
В лѣт ѕ҃ х҃ к҃ и Ꙗрославъ ходи на половци за донъ
и не ѡбрѣтъ ихъ вороти сѧ ѡпѧть
и геѡрги брат ѥго ходи на болгары
и взѧ полонъ многъ
и полкъ ихъ побѣди
в то.же лѣт бѣжаша торци берендичи из рускыѣ земли
и тако мѧтуще сѧ сде ѡндѣ и тако погыбоша
В лѣт ѕ҃ х҃ к҃ ѳ Престави сѧ митрополитъ русскыи никифоръ мсца април
В лѣт ѕ҃ х҃ л҃ Быс знаменье в слн҃ци мсца марта въ і҃ дн҃ь
и в лунѣ быс знаменье того.ж мсца въ к҃ д дн҃ь
в сеж лѣт престави сѧ кнѧгыни мстиславлѧ мсца генвар в и҃і дн҃ь
в то.же лѣт престави сѧ епспъ гюргевьскыи данило мсца семтѧб въ ѳ҃ дн҃ь
в то.же лѣт приде митрополитъ изъ цсрѧграда въ ст҃ую соѳью именем никита
и амфилофии престави сѧ епспъ володимерьскыи
и землѧ потрѧсе сѧ мало
в то.же лѣт ꙗша лѧхове володарѧ василкова брата
В лѣт ѕ҃ х҃ л҃ а Престави сѧ силивестръ епспъ переꙗславьскыи блж҃ныи мсца април въ в҃і дн҃ь в великыи четвергъ
в то.же лѣт престави сѧ дв҃дъ кнѧзь черниговскыи ст҃ославичь
в то.же лѣт поставиша епспмь семеѡна володимерю
и феѡклистъ престави сѧ епспъ черниговскыи мсца авгус въ ѕ҃ дн҃ь
в се.же лѣт ѹбьенъ быс ꙗрославець ст҃ополчичь ѹ володимерѧ города
в то.же лѣт паде сѧ црк҃ы каменнаꙗ переꙗславли ст҃а михаила юже бѧше создалъ и ѹкрасил преблж҃ныи епспъ переꙗславскыи ефрѣмъ въ і҃ дн҃ь маꙗ мсца в субту пред вечрнею
В лѣт ѕ҃ х҃ л҃ в Быс пожаръ великъ кыевѣ городѣ ꙗко погорѣвшю ему мало не всему
по два дн҃и по подолью и по горѣ ꙗко црк҃вии единѣхъ изгорѣ близь ѕ҃ сотъ
се же быс мсца июнѧ въ к҃ г дн҃ь и въ к҃ д на ржство їѡана прдтчи
В то.же лѣт быс знаменье в сл҃нцї въ ѳ҃ час дн҃е бывшю ему ꙗко мсць малъ
и мало не смерче сѧ по полудн҃ьи мсца авгус въ а҃і дн҃ь
в то.же лѣт престави сѧ василко ростиславичь
и ст҃ополчаꙗ престави сѧ мсца феврал въ к҃ и дн҃ь
в то.же лѣт престави сѧ володарь кнѧзь ростиславичь
В лѣт ѕ҃ х҃ л҃ г индикта третьꙗго лѣт Престави сѧ блг҃овѣрныи и великыи кнѧзь русскыи володимеръ сн҃ъ блг҃овѣрна ѡц҃а всевода ѹкрашеныи добрыми нравы прослувыи в побѣдах
ѥго имене трепетѧху всѧ страны
и по всѣм землѧм изиде слух ѥго
понеже ѹбо ѡнъ всею дш҃ею възлюби б҃а
но и мы мним сѧ б҃а любѧще
но аще потщим сѧ заповѣди ѥго схранити тогда ꙗвим сѧ б҃а любѧще
любѧи бо мѧ реч заповѣди ѥго хранить
се же чюдныи кнѧзь володимеръ потща сѧ б҃ьꙗ хранити заповѣди
и б҃ьи страхъ прис имѣꙗ в срдци поминаꙗ слово гсне иже реч
ѡ семь познают вы вси члв҃ци ꙗко мои ѹчнц҃и есте аще любите другъ друга и любите врагы ваша и добро творите ненавидѧщим вас
всѧ бо зломыслы ѥго вда б҃ъ подъ руцѣ ѥго
поне не взношаше сѧ ни величаше сѧ но на б҃а възлагаше все
и б҃ъ покарѧше под нозѣ ѥго всѧ врагы
ѡн же заповѣдь б҃ью хранѧ добро творѧше врагом своимъ
ѿпущаше ꙗ ѡдарены
млствъ же бѧше паче мѣры поминаꙗ слово гсне глщ҃еѥ
блажени млствии ꙗко ти помиловани будут
и блжнъ разумѣваꙗи на нища и ѹбога ꙗко в дн҃ь лютыи избавить и гсь
тѣмь и не щадѧше имѣньꙗ своѥго раздаваꙗ требующим и црк҃ви зижа и ꙋкрашаꙗ
чтѧшеть же излиха чернечьскыи чинъ и поповьскыи подаваꙗ имъ еже на потребу и приимаꙗ ѿ них млт҃вы
велику же вѣру стѧжа к б҃у и сродникома своима к ст҃ыма мч҃нкама борису и глѣбу
тѣмь и церковь прекрасну созда на лтѣ во имѧ ею идеже стаг бориса кровь прольꙗна быс
жалостив же бѧше ѡтинудь
и даръ си ѿ б҃а приꙗ да ѥгда в црк҃вь внидѧшеть и слыша пѣнье и абье слезы испущашеть и тако молбы ко влдцѣ хсу со слезами воспущаше
тѣмь и б҃ъ всѧ прошеньꙗ ѥго свершаше
и исполни лѣта ѥго в добродн҃ьствѣ
и посѣдѣ кыевѣ на ѡтни столѣ г҃і лѣт
и в лѣт ѕ҃ х҃ л҃ г ѿ начала миру престави сѧ маꙗ мсца въ ѳ҃і дн҃ь живъ ѿ ржства своѥго лѣт о҃ г лѣта
престави сѧ на лтѣ ѹ милое црк҃ве юже созда потщаньѥм многым
сн҃ве же ѥго и болѧре несоша киеву
и положенъ быс в ст҃ѣи соѳьи ѹ ѡц҃а своѥго
И сѣде кыѥвѣ мстиславъ сн҃ъ ѥго старѣишии кнѧжа с кротостью
а ꙗрополкъ брат ѥго иде переꙗславлю
Потом же ѹслышавше половци ꙗко ꙋмерлъ ѥсть володимеръ кнѧзь присунуша сѧ борзѣх и наворопиша изгоном къ барочю и ко вронь кнѧзю хотѧщю полонити торкы проклѧтыꙗ и с тѣми повоевати русску землю
но б҃ъ въ изумѣньѥ положи свѣтъ их
и не ѹспѣша ничтоже
ꙗрополку бо вѣсть есть
и въгна торкы в городъ тоѥ ночи
и егда воротиша сѧ ѡпѧть половци кнѧзь же ꙗрополкъ ѹкрѣпивъ сѧ б҃ьею помощью не жда иное помощи ни брата ни другаго токмо с переꙗславци своими испостиже ꙗ ѹ полкъстѣнѧ
и воротиша сѧ половци и поидоша исполчивше сѧ противу
тогда же бл҃говѣрнаго кнѧзѧ корень бл҃говѣрнаꙗ ѿрасль ꙗрополкъ призвавъ имѧ б҃ье и ѡц҃а своѥго помѧнувъ дерзну с дружиною своею и побѣди поганыꙗ силою чстнаго крста
а друзии истопоша в рѣках
и тако вороти сѧ кнѧзь ꙗрополкъ хвалѧ и славѧ б҃а ѡ таковѣи помощи и ѡ дарѣ б҃ьи
В лѣт ѕ҃ х҃ л҃ д Постави кнѧзь ꙗрополкъ игумена марка стаг їѡан ѥгоже постави никита митрополитъ епспмь переꙗславлю мсца ѡктѧбр въ д҃ дн҃ь
в то.же лѣт престави сѧ митрополитъ никита мсца марта въ ѳ҃ дн҃ь
а кнѧгини володимерѧ престави сѧ мсца июнѧ въ а҃і дн҃ь
в то.же лѣт потрѧсе сѧ землѧ мсца авгус въ а҃ дн҃ь и въ час и҃ нощи
В лѣт ѕ҃ х҃ л҃ е Престави сѧ ст҃ополчичь меншии брѧчиславъ мсца марта въ к҃ и дн҃ь и погребенъ априлѧ въ е҃
в се.же лѣт выгна ѡлговичь всеволодъ своѥго стрыꙗ рослава ис чернигова и дружину ѥго исѣче и разграби
мстислав же съ ꙗрополком совокуписта воѣ хотѧще ити на всеволода про ꙗрослава
и всеволодъ посла сѧ по половцѣ
и приде ихъ з҃ тысѧщь со селукомь и с ташемъ
и сташа ѹ ратьмирѣ дубровы за выремь
послали бо бѧхуть послы ко всеволоду
и не пропустиша их опѧть
ꙗрополчи бо бѧхуть посадници по всеи семи
и мстиславича изѧслава посадилъ курьскѣ
и изъимаша послы ихъ на локнѣ
и приведоша и къ ꙗрополку
и половци не вземше вѣсти ѿ ѡлговичь сотснувше си с бѣгом возворотиша сѧ
мстиславу же боле налѣгающю на всеволода река ѥму
повелъ ѥси половци
и не ѹспѣлъ ѥси ничтоже
ѡному же боле емшю сѧ мольбѣ и болѧры подъѹчаꙗ и дары даꙗ
и тако пребыс все лѣто до зимы
и приде ꙗрославъ из мурома
и поклони сѧ местиславу река
хрсь ѥси ко мнѣ цѣловалъ
поиди на всеволода
и всеволодъ боле поча молити сѧ мстиславу
не ѹспѣꙗше противу хрсьному цѣлованью
бѧшеть бо в ты дн҃и григореи игуменъ стаг андрѣꙗ иже бѣ любим володимеру честенъ же ѿ мстислава и ѿ всѣх людии
то же не дадѧшеть на рать по ꙗрославѣ никомуже молвити река
на тѧ будеть грѣхъ аже переступишь хрсьное цѣлованье
то есть льжѣе неже прольꙗти кровь хрсьꙗньску
и совкупи въсь сборъ иерѣискыи
митрополита бо в то времѧ не бѧше
и рекоша мстиславу
на ны буди то грѣх
створи миръ
и створи волю ихъ
и переступи хрсь къ ꙗрославу
и плака сѧ того всѧ дн҃и живота своѥго
и ꙗрославъ иде ѡпѧть мурому
В то.же лѣт посла кнѧзь мстиславъ братю свою на кривичѣ четырми пути вѧчеслава ис турова андрѣꙗ из володимерѧ а всеволодка из городна и вѧчеслава ꙗрославича исъ кльчьска
тѣмь повелѣ ити къ изѧславлю
а всеволоду ѡлговичю повелѣ ити с своею братѥю на стрѣжевъ к борисову
и ивана воитѣшича ту же посла с торкы
и сн҃а своѥго изѧслава ис курьска с своим полком посла и на логожескъ
а другаго сн҃а своѥго ростива посла с смолнѧны на дрьютескъ рекъ имъ в одинъ дн҃ь всѣм пустити на воропъ мсца авгус въ д҃ дн҃ь
изѧслав же ѹскори дн҃емъ передъ братьею и заꙗ люди ѿ города
ѡни же ѹстрашивше сѧ передаша сѧ
а изѧславци почаша бити сѧ с вѧчеславомъ и съ андрѣемъ
изѧслав же перестрѧпъ два дн҃и ѹ логожьска иде пакы зѧславлю къ стрыема своима водѧ с собою и брѧчислава зѧтѧ своѥго иже бѧше пошелъ къ ѡц҃ю своему
бывъ бо посредѣ пути и ѡстрашивъ сѧ не мога поити ни сѣмо ни онамо
и иде шюрину своѥму в руцѣ
и лгожаны приведе иже бѧше велъ из логожьска
и видѣвши изѧславци кнѧзѧ своѥго и логожаны ꙗже бес пакости суть переꙗти и даша сѧ рекше вѧчеславу
призови ны б҃а ꙗко нас не даси на щитъ
и бывшю вечеру воротиславъ андрѣевъ тысѧчьскыи и иванко вѧчеславль въсласта ѡтрокы своѣ в городъ
и свитающю ѹвѣдѣвше вси вои тако взѧша и нощи
и едва мстиславны товаръ ѹблюдоша
и то с нужею бьюще сѧ
и тако възаратиша сѧ со многым полоном
потом же и новгородци придоша со мстиславичемъ со всеволодомь к неколочю
и тако пополочане сътснувше си выгнаша дв҃да и с сн҃ъми
и поемше роговолода идоша къ мстиславу просѧще и собѣ кнѧзем
и створи волю ихъ мстиславъ
и поимше роговолода ведоша и полотьску
В се.же лѣт престави сѧ изѧславъ ст҃ополъчичь мсца декаб въ г҃і дн҃ь а погребенъ быс въ к҃ д дн҃ь
В лѣт ѕ҃ х҃ л҃ ѕ Престави сѧ кнѧзь полотьскыи борисъ
В се.же лѣт Выс вода велика
потопи люди жита
и хоромы ѹнесе
В се.же лѣт преꙗша црк҃вь дмитриꙗ печерѧне и нарекоша ю петра съ грѣхом великим и неправо
В то.же лѣт заложи црк҃вь мьстиславъ кнѧзь камену стаг ѳеѡдора
Ѡ сих же всеславичих сице есть ꙗко сказаша вѣдущии преж ꙗко
роговолоду держащю и владѣющю и кнѧжащю полотьскꙋю землю а володимеру сущю новѣгородѣ дѣтьску сущю еще и погану и бѣ ѹ него добрына воевода и храборъ и нарѧденъ мужь
и сь посла к роговолоду и проси ѹ него дщере за володимера
ѡн же реч дъщери своеи
хощеши ли за володимера
ѡна же реч
не хочю розути робичича
но ꙗрополка хочю
бѣ бо роговолодъ перешелъ изъ заморьꙗ
имѣꙗше волость свою полтескъ
слышавше же володимеръ разгнѣва сѧ ѡ тои рѣчи ѡже реч
не хочю ꙗ за робичича
пожали си добрына и исполни сѧ ꙗрости
и поемше вои идоша на полтескъ
и побѣдиста роговолода
рогъволодъ же вбѣже в городъ
и приступивъще к городу и взѧша городъ
и самого ꙗша и жену ѥго и дщерь ѥго
и добрына поноси ѥму и дщери ѥго нарекъ еи робичица
и повелѣ володимеру быти с нею пред ѡц҃мь еꙗ и мт҃рью
потом ѡц҃а еꙗ ѹби а саму поꙗ женѣ
и нарекоша еи имѧ горислава
и роди изѧслава
поꙗ же пакы ины жены многы
и нача еи негодовати
нѣколи же ему пришедшю к неи и ѹснувшю хотѣ и зарѣзати ножемь
и ключи сѧ ѥму ѹбудити сѧ
и ꙗ ю за руку
ѡна же реч
сжалила си бѧхъ зане ѡц҃а моѥго ꙋби и землю ѥго полони мене дѣлѧ
и се нынѣ не любиши мене и съ младенцем симь
и повелѣ ею ѹстроити сѧ во всю тварь цсрьскую ꙗкоже в дн҃ь посага ѥꙗ и сѣсти на постели свѣтлѣ в храминѣ да пришедъ потнеть ю
ѡна же тако створи
и давши же мечь сынови своѥму изѧславу в руку нагъ и реч
ꙗко внидеть ти ѡц҃ь рци выступѧ
ѡч҃е ѥда ѥдинъ мниши сѧ ходѧ
володимеръ же реч
а хто тѧ мнѣлъ сдѣ
и повергъ мечь свои и созва болѧры и повѣда им
ѡни же рекоша
ѹже не ѹбии еꙗ дѣтѧти дѣлѧ сего
но въздвїгни ѡтчину еꙗ и даи еи с сыном своимъ
володимеръ же ѹстрои городъ и да има и нареч имѧ городу тому изѧславль
и ѿтолѣ мечь взимають роговоложи внуци противу ꙗрославлим внуком
В лѣт ѕ҃ х҃ л҃ з Престави сѧ ꙗрославъ ст҃ославичь муромѣ
в то.же лѣт престави сѧ михалко вѧчеславичь
в то.же лѣт поточи мстиславъ кнѧзь полотьскыѣ цсрюгороду с женами и с дѣтьми
В лѣт ѕ҃ х҃ л҃ и Посла мстиславъ сн҃ы своꙗ всеволода и изѧслава и ростислава с дружиною ихъ на чюдь
и взѧша и
и дань на нь възложиша
В лѣт ѕ҃ х҃ л҃ ѳ Мстиславъ ходи на литву и вземъ полонъ многъ и вороти сѧ ѡпѧть
В то.же лѣт заложи црк҃вь мстиславъ ст҃ыꙗ бц҃а пирогощюю
В лѣт ѕ҃ х҃ м҃ Престави сѧ мстиславъ сн҃ъ володимерь мсца април въ д҃і дн҃ь
И сѣде по немь брат ѥго ꙗрополкъ кнѧжа кыевѣ
людье бо кыꙗне послаша по нь
В то.же лѣт ꙗрополкъ приведе всеволода мстиславича из новагорода и да ему переꙗславль по хрсьному цѣлованью акоже сѧ бѧше ѹрѧдил с братом своим мстиславомь по ѡтню повелѣнью
акоже бѧше има далъ переꙗславль съ мстиславом съ заѹтрьꙗ сѣде в нем
а до ѡбѣда выгна и гюрги приѣхавъ с полком на нь
и сѣде гюрги дн҃ии и҃
и выведе и ꙗрополкъ хрсьнаго ради цѣлованьꙗ и посла по другаго мстиславича в полтескъ и приведе и с клѧтвою
ѡн же ѡставивъ брата ст҃ополка в полотьскѣ и приде в переꙗславль на гсжинъ дн҃ь
полочане же рекше лишает сѧ насъ и выгнаша ст҃ополка
а василка посадиша ст҃ославича
видѣв же то ꙗрополкъ ѹлади сѧ с братьею и да переꙗславль вѧчеславу а изѧслава выведе с нужею
и тое.же зимы даша изѧславу туровъ и пинескъ к мѣньску
то бо бѧшеть ѥго остало сѧ передьниѣ волости ѥго
В лѣт ѕ҃ х҃ м҃ а Ꙗрополкъ посла мстиславича изѧслава къ братьи новугороду
и даша дани печерьскыѣ и ѿ смолиньска даръ
и тако хрсь цѣловаша
и поча лишати сѧ вѧчеславъ переꙗславлѧ и дошедъ городца вороти сѧ ѡпѧть
В лѣт ѕ҃ х҃ м҃ в Престави сѧ маркелъ епспъ переꙗславьскыи мсца генвар въ ѕ҃
В ту.же зиму выиде вѧчеславъ ис переꙗславлѧ и иде ѡпѧть турову не послушавъ брата своѥго ꙗрополка
В лѣт ѕ҃ х҃ м҃ г Георгии кнѧзь володимеричь испроси ꙋ брата своѥго ꙗрополка переꙗславль а ꙗрополку вда суждаль и ростовъ и прочюю волость свою но не всю
В то.же лѣт ис турова иде изѧславъ в мѣнескъ
ѿтолѣ же иде новугороду к братьи
и сложиша сѧ ѡлговичи и с дв҃довичи
и всташа вси на рать
и иде мстиславичь всеволодъ и изѧславъ на ростовъ
и на волзѣ воротиша сѧ новгородьци
и иде всеволодъ ѡпѧть новугороду
а изѧславъ ѡста на волоцѣ
на ту.же ѡсень ѹвѣдавъ ѡже идеть ꙗрополкъ съ братьею к чернигову и иде тамо же
В то.же лѣт про то заратиша сѧ ѡлговичи с володимеричи
и идоша ꙗрополкъ гюрги андрѣи к чернигову на ѡлговичѣ и сташа не дошедше города
и стоꙗше нѣколико дн҃ии
и воротиша сѧ ѡпѧть мсцѧ ноꙗб
Тоѥ.же зимы придоша ѡлговичи с половци и взѧша городокъ и нѣжатинъ и село пожгоша и баручь пожгоша
а людье ѹидоша
и многъ полонъ взѧша скоты и конѣ
Тоѥ.же зимы погремѣ мсца декаб въ і҃
Тоѥ.же зимы ꙗрополкъ согна воѣ кыѥвьскыꙗ а гюрги переꙗславцѣ
и стоꙗша и҃ дн҃ии ѹ кыева
и ѹмири сѧ ꙗрополкъ со всеволодом
и даша переꙗславль андрѣеви брату своѥму а володимерь изѧславу мстиславичю
Тоѥ.же зимы биша сѧ новгородци с ростовци
и побѣдиша ростовци новгородцѣ и побиша множство ихъ
и воротиша сѧ ростовци с побѣдою великою
В лѣт ѕ҃ х҃ м҃ д Приведе ꙗрополкъ брата своѥго андрѣꙗ из володимерѧ переꙗславлю кнѧжитъ
В то.же лѣт почаша съ ѡлговичи рать имѣти и начаша воевати села и городы по сулѣ и придоша к переꙗславлю и многы пакости створиша и ѹстьѥ пожгоша и ѿидоша и сташа на супои
и изидоша противу имъ володимеричи
и бывшю сступленью ѡбѣма полкома и биша сѧ крѣпко
но вскорѣ побѣгоша половци ѡлговичь
и погнаша по нихъ володимерича дружина лучшаꙗ и биша и женучи много и воротиша сѧ ѡпѧть на полчище и не ѡбрѣтоша кнѧжеѣ вои и впадоша ѡлговичемъ в руцѣ
и тако изъимаша и держаще стѧгъ ꙗрополчи и ꙗша боꙗръ много двд҃а ꙗруновича тысѧчьскаго кыевьскаго и станислава добраго тудъковича и прочих много
И внукъ володимерь василко маричиниць ѹбьенъ быс ту
а володимеричи придоша кыеву
се же сдѣꙗ сѧ мсца авгус въ и҃ дн҃ь
И паки крамола быс в них не.мала
шедши бо ти.же ѡлговичи с половци взѧша треполь и халѣпъ пуста и придоша г кыеву хотѧще бити сѧ с с володимеричи и прольꙗти кровь хотѧще хрсьꙗньскую хвалѧше сѧ в гордости своеи
и б҃ъ не вда имъ того створити
а ꙗрополкъ собра вои многы с братьѥю своею
моглъ бы сѧ бити с ними но того не створи б҃а сѧ ѹбоꙗвъ
но ꙋмири сѧ с ними
и идоша к чернигову ѡпѧт
В то.же лѣт престави сѧ симеѡнъ епспъ володимерьскыи
В лѣт ѕ҃ х҃ м҃ е Поставиша епспа мануила скопца смолиньску
потом другого скопца володимерю епспа ѳеѡдора
В лѣт ѕ҃ х҃ м҃ ѕ Мстиславичь всеволодъ внукъ володимерь ѥгоже выгна новгородци ѿ себе ѡн же приде к стрыѥви своѥму ꙗрополку кыѥву
и да ѥму вышегородъ
и ту сѣдѣ лѣт ѡдино
и придоша по нь плесковичи Сдумавше с новгородци коснѧтинъ тысѧчьскыи а ис плескова жирѧта с ыною дружиною
и пребыс тамо мало и сконьча животъ свои
и положиша и ѹ црк҃ве ст҃ыꙗ троца юже бѣ самъ создалъ
В то.же лѣт престави сѧ еѹфимьꙗ володимерна и положена быс на берестовѣмь ѹ ст҃го сп҃са
Тое.же зимы выгнаша новгородци ѡлговича из новагорода а гюргевича поꙗша ростислава кнѧжитъ ѹ себе
Того.же лѣт послаша ѡлговичи по половци и начаша воевати по сулѣ
андьрѣѥви же не могущю супротивити имъ а ѿ братьи не быс ѥму помощи
и всхотѣ лишити сѧ переꙗславлѧ
и тако быс пагуба посулцем ѡво ѿ половець ѡво же ѿ своихъ посадникъ
и тако ѹвѣдѣвше ѡлговичи ꙗко андрѣеви не быс помощи ѿ братьѣ и лестными словесы акы бес печали и створиша
Того.ж лѣт ꙗша ѡлговичи ст҃ослава бѣжаща из новагорода
и приде вѣсть ꙗрополку
и ѿтолѣ больми почаша воевати ѡлговичи и приведоша половець множьство и взѧша прилукъ и хотѧща поити г кыеву
и ѹвѣдѣша ѡже ꙗрополкъ доспѣлъ с братьею своею и идоша ѡпѧт к чернигову
ꙗрополку же скопившю множьство вои ростовцѣ полочаны смолнѧне ѹгры галичане и берендѣевъ л҃ тысѧчь и кыꙗне переꙗславци володимерци туровци и бѣ множство вои
и поиде чернигову
и людье чернивци возпиша ко всеволоду
ты надѣѥши сѧ бѣжати в половцѣ а волость свою погубиши
то к чему сѧ ѡпѧть воротишь
луче того ѡстани сѧ высокѹмьꙗ своѥго и проси си мира
мы бо вѣмы млсрдье ꙗрополче ꙗко не радует сѧ крови пролитью но б҃а ради всхощеть мира
то бо сблюдаѥть землю русскую
всеволод же то слышавъ ꙗко вниде в сѧ и реч
луче ес смирити сѧ б҃а ради
и посла с покореньем къ ꙗрополку
испроси миръ
и цѣловаша чстныи крстъ
и створи миръ
и разидоша сѧ славѧще б҃а
И посемь пакы створиста миръ ꙗрополкъ со свеволодом ѡлговичемь
и дары многы межю собою даꙗше
и идоста разно в своꙗ си
и на ту нощь дивно быс знаменье на нб҃си
Тоѥ.же ѡсени престави сѧ бл҃говѣрныи кнѧзь ꙗрополкъ володимеричь мсца феврал въ и҃і дн҃ь И положенъ быс ѹ стаг андрѣꙗ
и вниде вѧчеславъ брат ѥго в кыѥвъ
и людем с митрополитом срѣтшим ѥго и посадиша и на столѣ прадѣда своѥго ꙗрослава мсца феврал въ к҃ в дн҃ь
И приде ѡлговичь с вышегородци пристроивъ сѧ с братьею своѥю и присылаꙗ к вѧчеславу
иди з добромъ из города
ѡн же не хотѧ крови пролити не би сѧ с ними
и смири и митрополитъ и ѹтверди ꙗ крстмь чстнымъ
и иде ѡпѧть турову
а всеволодъ вниде в кыевъ мсца марта въ е҃ дн҃ь а в черниговѣ посади володимера двд҃вича
В лѣт ѕ҃ х҃ м҃ з Сѣде ѡлговичь в кыѥвѣ и нача замышлѧти на володимеричѣ и на мстиславичѣ надѣꙗ сѧ силѣ своеи и хотѣ сам всю землю держати с своею братѥю
искаше подъ ростиславом смолиньска а подъ изѧславом володимерѧ
и посла воѣ на изаслава река
иди из володимерѧ
и дошедше горины пополошивше сѧ бѣжаша ѡпѧть
и тогда всеволодъ приведъ брата ис курьска ст҃ослава и иде с ним переꙗславлю на андрѣꙗ и хотѧше выгнати андрѣа а брата своѥго посадити а андрѣеви реч
иди курску
и андрѣи тако реч сдумавъ с дружиною своею
лѣплѣѣ ми того см҃рть а с своею дружиною на своеи же воѡчинѣ и на дѣднѣ нежели курьское кнѧженье
ѡц҃ь мои курьскѣ не сѣдѣлъ но в переꙗславли
и хочю на своеи ѡчинѣ см҃рть приꙗти
ѡже ти брате не до сыти всю землю русскую держаще а хочешь и сеѥ волости
а ѹбивъ мене тобѣ то волость
а живъ не иду из своѥѣ волости
ѡбаче не дивно нашему роду
Тако и преже было же
ст҃ополкъ про волость же ци не ѹби бориса и глѣба
а самъ ци долго живе
и стоꙗше всеволодъ на днѣпрѣ и посла ст҃ослава брата своѥго к переꙗславлю с полкы
и ѹсрѣтоша и аньдрѣева дружина и биша сѧ с ними
и поможе б҃ъ андрѣѥвичем на ст҃ослава
и гониша по них до коранѣ
а далѣ не пусти андрѣи дружины своѥꙗ
и заѹтра миръ створиша
и на ту нощь загорѣ сѧ городъ мсцѧ семтѧбрѧ въ а҃ дн҃ь но не ѿ ратных
по том.же лѣт приде половечскаꙗ землѧ всѧ и кнѧзи половечскиѣ вси на миръ
и ходїста к ним
всеволодъ ис кыева а андрѣи ис переꙗславлѧ к малотину
и створиша с ними миръ
Того.же лѣт пустиша новгородци гюргевича ѿ себе а ко всеволоду пустиша дѣти своѣ в тали рекуще
пусти к нам ст҃ослава
и посла к ним ст҃ослава кнѧжитъ
В лѣт ѕ҃ х҃ м҃ и Новгородци выгнаша ст҃ослава а ко всеволоду прислаша епспа с мужи своими Рекуще
даи нам сн҃ъ свои
а ст҃ослава не хочем
и посла к ним сн҃ъ свои
и бывшю ѥму черниговѣ и новгородци сдумавше рекоша всеволоду
не хочем сн҃а твоѥго ни брата ни племени вашего но хочем племени володимерѧ
всеволодъ же посла по них и вороти епспа с ними
и держа и съ епспмъ
а новгородци сдумавше рекоша
даи ны шюрина своѥго мстиславича
всеволодъ же не хотѧ перепустити новагорода володимеричем призва шюрина своꙗ и да има берестии река
новагорода не березѣта
ати сѣдѧть ѡ своеи силѣ кдѣ си кнѧзь ни налѣзуть
а новгородци держа зиму и лѣто и съ епспмъ
В лѣт ѕ҃ х҃ м҃ ѳ Новгородци не стерпѧче безо кнѧзѧ сѣдити ни жито к ним не идѧше ниѿкуду.же и емлюще метахуть и в погробъ
а ѡнѣмъ не стерпѧщем шедше к гюргеви рекоша ѡже
к нам не пуститъ ѡлговичь ст҃ополка а мы ѡлговича не хочем
а любо к нам самъ поиди любо сн҃а пусти
и посла к ним сн҃а своѥго ростислава
Тое.же зимы престави сѧ бл҃говѣрныи и хсолюбивыи кнѧзь добрыи андрѣи володимеричь переꙗславли мсца генварѧ въ к҃ в дн҃ь А въ третии межю десѧ похороненъ ѹ стаг михаила
ѥгда же и несѧхуть к гробу дивьно знаменье быс на нб҃си и страшно
быша г҃ слн҃ца сиꙗюща межи собою а столпи г҃ ѿ землѧ до нб҃се
надо вьсѣми горѣ бѧше акы дуга мць ѡсобѣ стоꙗче
и стоꙗша знаменьꙗ та дондеже похорониша и
Тоѥ.же зимы престави сѧ всеволодъко городецьскыи кнѧзь
тогда же посла всеволодъ ис кыѥва на вѧчеслава река
сѣдиши в кыѥвьскои волости
мнѣ достоить
а ты иди переꙗславлю въ ѡчину свою
в то.же времѧ поима городы гюргевы ѡлговичь и конѣ и скоты и ѡвцѣ и товаръ кдѣ что чюꙗ
В то.же лѣт вспѧть ѹлади сѧ всеволодъ с шюринома своима и да има новъгородъ
и посадиша ст҃ополка новѣгородѣ
а гюргевича заста новѣгородѣ
и посла и къ ѡц҃ю
В лѣт ѕ҃ х҃ н҃ Вниде вѧчеславъ в переꙗславль
и турову иде ст҃ославъ всеволодичь
врагъ же роду хрсьꙗнску дьꙗволъ ражже срдце игореви ѡлговичю
всхотѣ ити в переꙗславль
и пришедъ ста по стрѣкви
и много пакости створиша
села пожгоша
и жита попасоша
и стоꙗше в҃ мсцѧ
и приде изѧславъ из володимерѧ в помочь вѧчеславу
ростислав же с смолѧны поимавъ вълости ихъ д҃ городы и слышавше ѿидоша ѿ переꙗславлѧ
а вѧчеславъ спрашавъ сѧ съ всеволодом ѿда переꙗславль изѧславу мстиславичю
а сам иде турову
а вниде изѧславъ в переꙗславль мсца генвар въ а҃
А всеволодъ посла сн҃а своѥго ст҃ослава володимерю
В туже зиму посла всеволодъ сн҃а своѥго ст҃ослава и изѧслава двд҃вича с володимером с галичьскым в помочь володиславу на братю ѥго на меншюю на болеславичѣ
и снѧша сѧ вси ѹ чьрньска
и воевавше воротиша сѧ боле вземше мирныхъ лѧховъ нежели ратных
В лѣт ѕ҃ х҃ н҃ а Всеволодъ ѡжени сн҃а своѥго ст҃ослава василковною полотскаго кнѧзѧ
Тоѥже зимы иде изѧславъ к строеви своѥму гюргю и не ѹладивъ сѧ с ним иде к брату смолиньску и ѿтуду иде к другому брату своѥму ст҃ополку новугороду
тамо и зимова
В лѣт ѕ҃ х҃ н҃ в Приде изѧславъ из новагорода бывъ ѹ братьи своее
Томже лѣт изѧславъ ѿда дщерь свою полотску за борисовича за роговолода
и всеволодъ кнѧзь кыевьскыи приде с женою и со всѣми болѧры и с кыꙗны переꙗславлю на свадбу
и ѿтуду расшедше сѧ и всѣдоша на володимерка на галичь
и ѿтуда же изѧслава двд҃вича посла в половцѣ повести ѣ на володимера же
и совокупи вѣ кнѧзи русскиѣ всеволодъ и иде к теребовлю
и выиде противу имъ володимеръ весь совкупивъ сѧ к теребовлю и ѹгры приведъ бана королева ѹꙗ
и не могоша бити сѧ зане бѧшеть рѣка серетъ
идоша ѡбои подлѣ рѣку за неделю къ звенигороду
и на рожни поли не могоша сѧ бити зане володимеръ стоꙗ на голыхъ горах
приде же к нему изѧславъ двд҃вичь с половци переемъ два города ѹшицю и микулинъ
и иде володимеръ къ звенигороду
и ста по сеи сторонѣ города а володимеръ ѡб ону страну сшедъ з горы
а межи ими рѣка мѣлка
и повелѣ всеволодъ чинити гати комуждо своѥму полку
и заѹтра переидоша рѣку
и взѧша горы за володимеромъ
володимеръ же мнѧ ако к нему идуть ста исполчивъ сѧ передъ городомь на болоньи
сим же полком не лзѣ бѧше бити сѧ с ними тѣсноты ради зане болота пришла ноли подъ горы
и заидоша и ѿ перемышлѧ и ѿ галича
видѣвъше же то галичане сътъснуша си рекуще
мы сде стоимы
а ѡнамо жены нашѣ възмуть
и поча володимеръ слати къ игореви река ѡже
мѧ с братомь ѹмиришь то по его см҃рти помогу ти г кыеву
тѣм же перельсти игорѧ
и игорь нача молити сѧ ко всеволоду и молбою и гнѣваꙗ сѧ река
не хочеши ми добра
про что ми ѡбреклъ ѥси кыевъ
а преꙗтелевъ ми не вдаси пріимати
и послуша ѥго всеволодъ и томже дн҃и створи миръ
и к вечеру въѣха володимеръ ко всеволоду
всеволодъ же с своѥю братѥю ѹстрѣте и
и цѣловавше сѧ разидоша сѧ разно
и да володимеръ всеволоду тысѧчю гривен серебра и двѣстѣ
тѣмь бо и бѧшеть ѹмолилъ
и ѹверни ѥму всеволодъ ѹшицю и микулинъ еже бѣ заꙗлъ
а тѣмь серебром подѣли братю свою поченъ ѿ старѣиших и до менших
и ѿтолѣ разидоша сѧ в своꙗ си
Томже лѣт заложена быс цр҃ки каневьскаꙗ всеволодомь кнѧземь мсца июнѧ въ ѳ҃
В лѣт ѕ҃ х҃ н҃ г Пренесе блг҃овѣрнаꙗ кнѧгыни елена кнѧзѧ ꙗрополка из гробници в цр҃квь стаг аньдрѣꙗ и положи и ѹ ꙗнъкы
и митрополитъ михаилъ цсрюгороду
В тоже лѣт иде игорь с братьѥю своѥю на лѧхы а другым в помочь
Тогоже лѣт кыѥвъ погорѣ
половину подольꙗ
В лѣт ѕ҃ х҃ н҃ д Приде володимеръ и взѧ прилукъ
и совокупи всеволодъ братью свою на радосыни
и сложи путь с бориша дн҃и на володимера
и нареч ѡба изѧслава ѡставити дома
и перебы нѣколико
и разболѣ сѧ велми
и везоша и вышегороду
и тамо сконча сѧ мсца июлѧ въ л҃ дн҃ь
И вниде игорь в кыевъ
и негодно быс людемъ
и послаша сѧ переꙗславлю къ изѧславу рекуще
поиди кнѧже
хочемъ тебе
и слышавъ же се изѧславъ сжали си
и поиде с дружиною своею и с переꙗславци взем млт҃ву въ ст҃ѣмь михаилѣ ѹ ѥпспа ѥѹфимьꙗ
и перешедъ днѣпръ поиде
и приде к нему переньлѣѥвъ нѣколико
и пришедъ ста на желѧни
игорь же поиде противу ѥму с братом своимъ ст҃ославомь
и бывшим имъ ѹ ѡлговы могылы и не доѣхавше игорь с братом изѧслава побѣгоста
и бѣжачих изъимаша
а других избиша
а ини истопоша в водах
а дгугыѣ изъимаша в городѣ
се же ес пособьѥм бж҃ьимъ и силою чстнаго крста и заступленьем стаг михаила и млт҃вми ст҃ыꙗ бц҃а
се же быс мсца августа въ г҃і дн҃ь
и вниде изѧславъ в кыѥвъ хвалѧ и славѧ б҃а ѡ таковѣи помощи ѥго
и выдоша противу ѥму множство народа и игумени с черноризци и попове всего города кыѥва в рїзах
и по д҃.хъ дн҃хъ емше игорѧ в болотѣ приведоша к нему
и посла и в манастырь на выдобычь а ѿтудѣ переꙗславлю
и всадиша и в порубъ в манастырѣ ѹ стаг їѡана
и приставиша к нему сторожѣ
и тако сконча сѧ волость игорева
а брат ѥго ст҃ославъ ꙋбѣжа новугороду с малою дружиною
и слышавше половечьстии кнѧзи створившеѥ сѧ надъ игорем прислаша слы ко изѧславу мира просѧще
Вѧчеслав же се слышавъ надѣꙗ сѧ на старѣишиньство
послушавъ болѧръ своих ѿ радости не приложивъ чти къ изѧславу ѿꙗ городы ѡпѧт иже бѧше ѿ него всеводъ ѿꙗлъ
не токмо же то но и володимерь заꙗ
и посади в нем андрѣѥвича
изѧслав же пославъ брата своѥго ростислава ѿꙗ оу него городы ѡпѧт
и посадникы исковавъ приведе и туровьскаго епспа ꙗкима
сн҃а же своѥго ꙗрославъ посади туровѣ
В тоже лѣт иде изѧславъ к двд҃вичема на снем
и посла ꙗ на ѡлговича с сн҃мъ своим мстиславом
и поидоша к новугороду
и много зла створиша ѡколо новагорода
и бѣжа корачеву
и посла по нем изѧславъ шварна и изѧслава двд҃вича
и взѧша полона много ꙋ корачева
ст҃ослав же воротивъ сѧ прогна нашѣ ѡпѧть
а сам бѣжа в вѧтичѣ
и воротиша сѧ в своꙗ си
Игорь же слышавъ в порубѣ сыи ѡже идет изѧславъ на брата ѥго домоли сѧ пославъ къ изѧславу гл҃ѧ
ѥда быхъ сѧ постриглъ
и повелѣ изѧславъ пострищи и епспу переꙗславскому еоуфимью
и пришедъ постриже и мсца генварѧ въ е҃ дн҃ь
Тоѥже зимы престави сѧ блг҃овѣрнаꙗ кнѧгини марица дщи володимерѧ мсца тогож въ к҃ в недлю
А в понедѣлник вложена быс в гробъ в своѥи црк҃ви в неиже и постриже сѧ
В лѣт ѕ҃ х҃ н҃ е Изѧславъ постави митрополита клима калугера русина ѡсобь с шестью епспы мсца июлѧ въ к҃ з на памѧт стаг пантелѣимана
и потом миръ створи с половци ѹ воинѧ
В тоже лѣт быс знаменье в слн҃ци
и на ту нощь быс гром и поторта мало
В тож лѣто присла володимеръ изѧслава двд҃вича ис чернигова слы ко изѧславу кнѧзю киевскому река
брате се заꙗлъ волость мою ст҃ославъ ѡлговичь вѧтичѣ
поидевѣ на нь ѡже и проженевѣ
и поидевѣ на гюрга
а любо с ним миръ створим али с ним бьем сѧ
изѧславъ же посла напередъ ст҃ослава сестричича своѥго чернигову велѧ имъ доспѣвати
и доиде ст҃ославъ чернигову
и згадавше кнѧзи черниговьстии и послаша къ изѧславу велѧ ѥму поити река
землѧ наша погыбает
а ты не хочеши поити
изѧслав же совокупѧ воѣ переброди сѧ чересъ днѣпръ
и ста над черторыею
и ѿтуду посла ѹлѣба чернигову
а сам поиде на супои
а брата своѥго володимера ѡстави кыевѣ
ѹлѣбъ же внида черниговъ и ѹвѣдавъ ѡже цѣловалъ крсь володимеръ и изѧславъ двд҃вичь и ст҃ославъ всеволодичь к ст҃ославу ѡлговичю хотѧ ѹбити лестью изѧслава то же слышавъ ѹлѣбъ прибѣже ко кнѧзю своѥму ко изѧславу на супои
и сказа ѥму ѡже ѥго ѡтступили сѧ кнѧзи черниговьстии
и цѣловали на нь крсь
изѧслав же вороти сѧ ѿтуда
а перъ собою посла к брату кыѥву к володимеру и к лазареви к тысѧчскому в҃ мужа добрынку и радила рекъ
брате ѣди к митрополиту и съзови кыꙗны всѣ
а.то молвита си мужа лесть черниговских кнѧзии
и ѣха володимеръ к митрополиту повабѧ кыꙗны
и придоша кыꙗнъ много множство народа
и сѣдоша ꙋ ст҃ое софьи
и реч володмеръ к митрополиту
се прислалъ брат мои в҃ мужа кыꙗнина
а то молвѧтъ братѣ своеи
и выступи добрынъка и радило
и рекоста
цѣловалъ тѧ брат а митрополиту сѧ покланѧлъ и лазарѧ цѣловалъ и кыꙗны всѣ
рекоша кыꙗне
молвита с чимь вас кнѧзь прислал
ѡна же рекоста
тако молвитъ кнѧзь
цѣловала ко мнѣ крсь давыдовичи и ст҃ославъ всеволодичь емуже азъ же много добра створих
а нонѣ хотѣли мѧ ѹбити лестью
но б҃ъ заступил мѧ и крсь чстныи ѥгоже суть ко мнѣ цѣловали
а ныне братьꙗ поидѣта по мнѣ к чернигову кто имѣѥт конь ли не имѣеть кто ино в лодьѣ
ти бо суть не мене ѡдиного хотѣли ѹбити но и вас искоренити
кыꙗне же рекоша
кнѧзь нас вабить к чернигову
а здѣ ворогъ кнѧзѧ нашго и нашь
а хочем и ѹбити
поити же хочем битъ сѧ за своѥго кнѧзѧ и с дѣтми
и реч имъ володимеръ
того вы братъ мои не приказал
игорѧ поблюдут сторожеве
а мы поидем к брату акоже ны велитъ
рекоша же кыꙗне
мы вѣдаѥм аже того брат твои не казалъ ни велѣлъ творити
но мы хочем ѹбити игорѧ
мы вѣдаѥмъ ѡже не кончати добром с тѣмъ племенем ни вам ни нам коли любо
митрополитъ же много взбранѧше им и лазарь тысѧчскыи и рагуило володимерь тысѧчьскыи ꙗко не ѹбити игорѧ
ѡни же кликнувше поидоша ѹбитъ игорѧ
и володимеръ всѣдъ на конь погна
и идѧхуть людьѥ по мосту ѹбити игорѧ
ѡн же не мога ихъ минути ѹвороти конѧ направо мимо глѣбовъ дворъ
и ѹскориша кыꙗне передъ володимеромь
и ꙗша игорѧ в цр҃кви стоꙗща по ѡбычаю на ѡбѣдни и ѹ стаг феѡдора
и емше и поведоша из манастырѧ
и срѣте и володимеръ в воротѣхъ монастырьских
и реч игорь възрѧ
ѡхъ брате камо
и сскочи же володимеръ с конѧ и покры и корзномь река кыꙗном
братьꙗ моꙗ не мозѣте створити зла
не ѹбиите игорѧ
и доведе и володимеръ до воротъ монастырѧ
и ѹдариша и володимера бьючи игорѧ
михаль же видѣ.въ то сскочи с конѧ хотѧ помочи володимеру
володимеръ же вомча игорѧ во дворъ мт҃ре своеіѧ
затвори ворота
а игорѧ пусти на кожюховы сѣни
михалѧ же бьюще и ѿторгоша на нем крсь и чепи в гривну золота
и выломиша ворота
и вшедше въ дворъ
ѹзрѣша игорѧ на сѣнех и разбиша сѣни ѡ нем
и сомчаша и с сѣнии
и ту ѹбиша и конець всходъ
и за тѣмь ѹтече михаль
а игорѧ поверзъше за нозѣ волокоша и сквозѣ бабинъ торжекъ до ст҃ое бц҃и
и ту ѡбрѣтоша мужа стоꙗща с колы
и возложьше и на кола везоша и на подолье
и повѣдаша володимеру ꙗко поверженъ ес на на торговищи
и посла лазарѧ тысѧчского и рагуила своѥго тысѧчскаго
и приѣхавъше видѣша игорѧ лежаща
и рекоста
се ѹже игорѧ есте ѹбили
а то похороним тѣло ѥго
киꙗне же рекоша
не мы ѥго ꙋбили но ꙋбила и двд҃вича и всеволодичь ѡже замыслили на нашего кнѧзѧ зло хотѧ и ѹбити лестью
но б҃ъ за нашим кнѧзем и ст҃аꙗ софьꙗ
и повелѣ лазарь взѧти игорѧ и понести и в црк҃вь стаг михаила в новгородьскую божницю
и ту положивша и въ гробъ ѣхаста на гору
и лежа нощь ту
суботѣ же свитающи посла митрополитъ игумена ананью стаг феѡдора
и приѣхавъ игуменъ видѣ и нагого
и ѡблече и
и ѿпѣ над ним ѡбычныꙗ пѣсни
и везе и к ст҃ому симеѡну
и тамо и положиша
и посла володимеръ к брату повѣдаꙗ ѹбииство игорево
и печаленъ быс изѧславъ
и жаловаше сѧ на кыꙗны
и посла изѧславъ володимера в городець
а по ростислава посла смолинску
В лѣт ѕ҃ х҃ н҃ ѕ Приде глѣбъ гюргевичь и суждалѧ чернигову в помочь ѡлговичемъ
и пребывъ ѹ них нѣколико приде на городокъ
и слышавъ изѧславъ посла и к нему зова к собѣ кыеву
ѡн же ѡбѣщавъ сѧ ити и не иде
и перестрѧпъ мало послушавъ жирослава рекуща ѥму
поиди переꙗславлю
хотѧть тебе людье
ѡн же послушавъ ѥго приде к переꙗславлю вборзѣ свитающю дн҃и
мстиславу же лежащю ѥще и дружинѣ ѥго пригнавше сторожеве рекоша ѥму
не лежи кнѧже
глѣбъ ти пришелъ на тѧ
ѡн же вста вборзѣ
и собра сѧ к нему дружины нѣколико
и выступи противу ѥму из города
и стоꙗ глѣбъ до заѹтрока
и вороти сѧ ѡпѧть
мстислав же скопивъ дружину и переꙗславьцѣ и ѡбѣдавъ гна по нем
и ѹгони и ѹ носова на рудѣ
и изъимаша нѣколико дружины ѥго
и сам иде в городець
а мстиславъ вороти сѧ переꙗславлю
и слышавъ изѧславъ бывшеѥ скопи дружину свою и берендичѣ и приде на нь к городку
и вышедъ глѣбъ смири сѧ с ним
и възврати сѧ изѧславъ в своꙗ си
В тоже лѣт поиде ростиславъ гюргевичь и суждалѧ с дружиною своѥю в помочь ѡлговичем на изѧслава мстиславича посланъ ѿ ѡц҃а своѥго
и здумавъ ростиславъ с дружиною своѥю река
любо си сѧ на мѧ ѡц҃ю гнѣвати
не иду с ворогом своим
то сут были ворози и дѣду моѥму и строемъ моим
но поидем дружино моꙗ къ изѧславу
то ми ѥсть срдце своѥ
ту ти дасть ны волость
и посла сѧ къ изѧславу
изѧслав же радъ бывъ посла противу ѥму мужи свои
и пришедшю ѥму радъ быс изѧславъ и створи ѡбѣдъ великъ и да ѥму божьскы и ины городы
а къ глѣбови пославъ реч
иди ко ѡлговичем
к тѣм ѥси пришелъ
а ти ти дадѧть волость
и иде глѣбъ чернигову
а ѿтуда къ ѡц҃ю
а ростиславъ иде в городець
а по городом посажа посадникы своꙗ
В лѣт ѕ҃ х҃ н҃ з Иде изѧславъ новугороду ис кыѥва в помочь новгородцем на гюргѧ а воем повелѣ по собѣ ити
и поидоша по нем
и похромоша кони ѹ них
и сам с новгородци дошедъ волгы и повоѥвавъ ю и не ѹспѣ ничтоже гюргеви
и дошед ѹглеча полѧ повороти сѧ новугороду
и иде смолиньску
и зимова ту
и наставши веснѣ приде изѧславъ кыѥву
и рады быша людье
токмо дьꙗволъ сѣтоваше
вложи бо нѣкоторым мужем ѥго в срдце
и начаша гл҃ти ѥму рекуще ꙗко
ростиславъ гюргевичь подмолвил на тѧ люди и берендичи и киꙗны
а хотѣлъ сѣсти кыевѣ
а пусти и къ ѡц҃ю
то твои ворогъ и ѡ҃ц҃ь ѥго
держиши и на свою голову
изѧслав же послушавъ ихъ ѿима ѹ него имѣнье и ѡружье и конѣ
и дружину ѥго исковавъ расточи
а ростислава всади в лодью толико самого ли четверта
пусти и къ ѡц҃ю
и пришед къ ѡц҃ю ростиславъ сказа ѥму всѧ приключьшаꙗ сѧ ѥму
и слышавъ ѡц҃ь ѥго сжали си река
тако ли мнѣ нѣту причастьꙗ в земли русстѣи и моим дѣтемъ
и совкупивъ дружину свою и воѣ и половцѣ надѣꙗ сѧ на б҃а и поиде мсца иѹлѧ въ к҃ д
и пришедшю ѥму къ вьꙗханю и приде к нему ѡлговичь и всеволодичь ѡба ст҃ослава с дружиною рекуща
поиди брате
то намъ ворогъ всѣмъ и брата нашего ꙋбилъ
и пришедше сташа ѹ бѣлы вежѣ
и стоꙗша мсць сжидающа к собѣ половець и ѿ изѧслава покореньꙗ
и видѣвше ѡже нѣту ѿ изѧслава ни вѣсти
изѧслав же слышавъ посла по брата смолиньску и володимеру
гюрги же реч
поидем к переꙗславлю
ту ти ѥму прити да негли ту покорит сѧ
и пришедше и сташа ѹ куднова сельца
и перешедше стрѧковь володимеру сущю в засадѣ переꙗславли брату изѧславлю и ꙗрополку мстиславичю с поршаны и стрѣлѧющим сѧ ѡбоимъ
во тъж дн҃ь приде изѧславъ слышавъ пришедшаго гюргѧ
и реч ѡже бы пришелъ сам толико з дѣтми то котораꙗ бы ѥму волость люба ту же бы взѧл
но же на мѧ привелъ половци и ворогы моѣ ѡлговичѣ то хочю сѧ бити
кыꙗном же не хотѧщим глщ҃мъ мири сѧ кнѧже мы не идем ѡнъ же реч
ако миръ будет поидѣте со мною
атъ ми сѧ будет добро ѿ силы мирити
и придоша кыꙗне
и приде к нему изѧславъ двд҃вичь в помочь
и стоꙗ гюрги г҃ дн҃и
и в третии дн҃ь исполчивъ сѧ по зорѣ поиде ѿ стрѧкве мимо городъ
и ста на болоньи и с товары за ѡгороды
и бывшю наѹтрьꙗ изѧслав же ѿслушавъ ѡбѣдню ꙋ стаг михаила поиде изѧславъ ис црк҃ви къ ефимью епспу слезы проливающю глщ҃ю ѥму
кнѧже смири сѧ с строемъ своим
много спсньꙗ приимеши ѿ б҃а
и землю свою избавишь ѿ великыꙗ бѣды
ѡн же не всхотѣ надѣꙗ сѧ на множство вои гл҃ѧ
добылъ ѥсмъ говою своею кыева и переꙗславлѧ
и поиде противу ѥму гюргеви стоꙗщю за ꙗнъчиномъ селцем и стоꙗша противу собѣ до вечерни
и поступи гюрги вспѧть и изѧславъ по нем
ꙗко слн҃цю заходѧщю сступиша сѧ ѡбои
и быс сѣча зла
и первѣѥ побѣгоша поршане
потом изѧславъ двд҃вичь
по сих кыꙗне и переꙗславци
и многы избиша
а другыꙗ руками изъимаша
изѧслав же перебреде на каневъ толико сам третии
и иде г кыѥву
се же быс мсца августа въ к҃ г дн҃ь во вторник
а наѹтриꙗ вниде гюрги в переꙗславль хвалѧ и славѧ б҃а
и пребывъ г҃ дн҃и иде кыѥву
а изѧславъ събравъ сѧ с женою и з дѣтми бѣжа лучьску
а гюрги вниде в кыѥвъ хвалѧ и славѧ б҃а
и сѣде на столѣ дѣдни и ѡтни
а ростиславу да сн҃ови своѥму переꙗславль
И вшедъ изѧславъ въ лучьскъ и поча совкуплѧти ѹгры и лѧхы
и тое зимы приде к нему болеславъ и ендрихъ брат ѥго и помочь ѹгрьскаꙗ
и сташа ѹ чемерина
и придоша к вѧчеславу в пересопницю гюргевича два ростиславъ и андрѣи и помочь володимиркова
и сам володимерко приступилъ бѧше ближе к шюмьску
и ѹбоꙗша сѧ лѧхове и ѹгри
рекоша ко изѧславу
не вси сѧ ѥсмы совкупили нынѣ
а бы ны како створити миръ
ѡни же то извѣтъ положьше воротиша сѧ ѡпѧть
вѧчеславу же нудѧщю брата на миръ и не послуша ѥго
но приимъ свѣтника гюргѧ ꙗрославича и тако творѧ ѡже ѹже лѧхове воротиша сѧ и ѹгри
приимъ в срд҃ци си акоже
выжену изѧслава и переиму волость собѣ
кнѧзь же гюрги с братом своимъ вѧчеславом и со всѣми своими дѣтми поидоша к лучьску
ростиславу гюргевичю с братомъ своим андрѣемъ ходѧщю напередь с половци ставшим имъ ѹ муравицѣ быс в нощь пополох золъ ꙗко и повцем всѣм бѣжати назадъ с своимъ воѥводою жирославом
сущю андрѣеви напредѣ а брату ѥго ростиславу за ним стоꙗщю и вабѧчю брата к собѣ андрѣи же не послуша но стерпѣ злыи то пополох
андрѣѥва же дружина приѣздѧче к нему жаловаху глщ҃е
что твориши кнѧже
поѣди прочь ѡже ли добудем сорома
андрѣѥви же не послушавшю ихъ но възложившю надежю на б҃а прежда до свѣта
видѣв же андрѣи бѣжавше половьци всѣ б҃а похвали ѹкрѣпльшаго и
и ѣхавъ к брату своему и половечьскым кнѧзем съѣхавшим сѧ к нимъ и здумавшим имъ ѿступиша сѧ назадъ
и сташа ѹ дубна
пожидающимъ им посольꙗ ѿ ѡц҃а своѥго быс же им вѣсть ꙗко идеть гюрги с братом своимъ вѧчеславом
поступиша пакы к лучьску
и поидоша во два пути к лучьску володимеру сущю брату изѧславлю в лучьстѣ
приближающим же сѧ имъ к городу и видѧщим стѧгы ѡц҃а своѥго и пѣшиѣ вышедше из города и стрѣлѧющим сѧ с ними
ростиславу же и борисови и мстиславу не вѣдущим мысли брата своѥго андрѣа ꙗко хощеть ткнути на пѣшиѣ зане и стѧгъ ѥго видѧхуть не възволоченъ не величаву бо ѥму сущю на ратныи чинъ но похвалы ищющю ѿ ѥдиного б҃а
тѣмже пособьѥм бж҃ьимъ и силою крстною и мл҃твою дѣда своѥго въѣхавъ преже всѣх в противныꙗ и дружина ѥго по нем и изломи копье свое в супротивьѣ своем
бѣжащим же пѣшим по гробли к городу ѹлучи и сам по них
дружинѣ же не вѣдущим ѥго токмо ѿ менших ѥго дѣтьскых в҃ видѣв же кнѧзѧ своѥго в велику бѣду впадша зане ѡбиступленъ бѣ ратными гнаста по нем
ꙗтъ бо бѣ двѣма копьема конь под ним а третьим въ передни лукъ в сѣделныи
а с города акы дождь каменье метаху на нь
един же ѿ нѣмчичь видѣвъ и хотѣ просунути рогатиною
но б҃ъ сблюде и
многажды бо б҃ъ любѧщих ѥго вмѣтать в напасти но млстью своѥю избавлѧѥть
ѡн же помысли и реч собѣ в срдци
се ми хочеть быти ꙗрославича смр҃ть
и помоли сѧ к б҃у
и вынѧ мечь свои
призва на помочь собѣ стаг мчн҃ка феѡдора
и по вѣрѣ ѥго избави и б҃ъ без вреда и ст҃ыи мчн҃къ феѡдоръ
быс бо и памѧт стаг феѡдора во тъ дн҃ь
един же ѿ дѣтьскою тою ѹбьенъ быс ту с ним бывшею
ѡц҃ь же ѥго геѡргии и стрыи ѥго вѧчеславъ и братꙗ ѥго всѧ радоваху сѧ видѣвше ѥго жива
и мужи ѡтни похвалу ѥму даша велику зане мужьскы створи паче всѣх бывших ту
кон же ѥго ꙗзвенъ велми ѹнесъ гсна своѥго и ѹмре
ѡн же жалуꙗ комоньства ѥго повелѣ и погрести надъ стыремъ ту
стоꙗщим же имъ ѡколо города и не дадущим ни воды почрети за г҃ недли володимеру же брату изѧславлю изнемагающю с людми своими в городѣ изѧслав же посла к володимерку к свату гюргеву гл҃ѧ
введи мѧ к гюргеви в любовь
ꙗзъ во всемь виноватъ передъ бм҃ь и перед ним
володимерку же молѧщю сѧ ѡ нем ростиславу же сн҃у гюргеву с гюргемь съ ꙗрославомь не дадущю сѧ мирити изѧславу же паче молѧщю сѧ ѡ мирѣ андрѣѥви же вложи б҃ъ в срдце
сущю ѥму млству на свои родъ паче же на хрсьꙗны поча молити сѧ ѡц҃ю гл҃ѧ
не слушаи ꙗрославича
примири сн҃вьца
не губи ѡч҃ины своѥꙗ
шлющим же имъ межи собою и цѣловавшим крстъ веснѣ приспѣвши миръ створиша
и воротиша в пересопницю в вѧчеславлю волость
изѧслав же радъ быс крстному цѣлованью
приѣха къ стрыѥма в пересопницю
и сѣдшим имъ на ѥдином мѣстѣ и ѹладиша сѧ кдѣ что своѥ познавши лицем имати
изѧслав же поклонѧ сѧ стрыѥма и ѣха володимерю
В лѣт ѕ҃ х҃ н҃ и Гюрги кнѧзь поваби вѧчеслава на столъ кыеву
пришедшю же ѥму кыѥву болѧре розмолвиша гюргѧ и рѣша
брату твоѥму кыева не оудержати
да не будет ѥго тобѣ ни тому
гюргеви же послушавшю болѧръ выведъ из вышегорода сн҃а своѥго андрѣа и да и вѧчеславу
В тоже лѣт приде изѧславъ в малѣ из володимерѧ кыеву хотѧщим ѥго кыꙗном и выгна гюрга ис кыѥва
гюрги же иде в городокъ и з дѣтми своими
изѧславу же сѣдшю в кыѥвѣ и ѡсвоившю кыевъ посла сн҃а своѥго мстислава в каневъ велѧ ѥму ѿтолѣ переꙗславьлѧ добыти
мстислав же посла сѧ на ѡну сторону к турпѣемъ и к дружинѣ велѧ имъ ѣхати к собѣ
ростислав же то слышавъ посла къ ѡц҃ю в городъкъ просѧ оу него помочи
гюрги же посла ѥму в помочь брата андрѣꙗ
ростислав же брата ѡставивъ переꙗславли а сам гна къ сакову
и згони турпѣѣ оу днѣпра
и поимавъ и приведе переꙗславлю
В тоже времѧ поиде володимерко г кыѥву на изѧслава в помочь гюргеви
изѧслав же слышавъ то посла к сн҃у своѥму мстиславу река
идет на мѧ володимерко а ѿсюда гюрге съ ѡлговичи
поиди вборъзѣ поима берендичѣ
изѧслав же поѣха противу володиме[рку р]ека
сь ми ес блїжи
поѣду к тому
и поима володимера брата и мстислава сн҃а своѥго з берендѣи и с кыꙗны
и оусрѣтѣ и оу тумаща
стрѣлцем стрѣлѧющим сѧ ѡ рѣцѣ ѡ стугну поча приступати володимерко с силою своѥю
берендѣеве же видѣвше силу ѥго ꙋбоꙗша сѧ и рѣша изѧславу
поиди кнѧже прочь
сила ѥго велика
а оу тебе дружины мало
да же не переидеть на ны чересъ рѣку
изѧслав же молвѧщю имъ
луче братьꙗ измремъ сдѣ нежели соромъ възмем на сѧ
кыꙗне же начаша стужати ѥму рекуще
поѣди прочь
и сами побѣгоша прочь и берендѣи с ними
ѡн же реч дружинѣ своѥи
оуже аще ми толико доѣхати с гостьми с угры и с лѧхы
а оуже дружина моꙗ прострашена
тогда и сам поѣха прочь
володимерковичи же постигоша задъ ѥго
ѡвы изъимаша
а дгугыꙗ избиша
изѧславу же прибѣгшю г кыѥву повелѣ дружинѣ своеи сбирати сѧ оу дорогожича
а сам дождавъ ночи выиде ис киева
володимерко же ста оу кыѥва оу теремца
и гюрги ѡ то чинь приде г кыѥву и со ѡлговичи и с двд҃вичема и со всеволодичимь
и ста оу черторыѣ
и здумавше послаша по нем ст҃ослава всеволодича бориса гюргевича
и гониша по нем до чертова лѣса
и не постигъше ѥго воротиша сѧ ѡпѧт
изѧслав же тогда ида заꙗ погорину
и посади сн҃а своѥго мстислава дорогобужи
а с братом иде с володимером володимерю
кыꙗне же оубоꙗвше сѧ володимерка введоша гюрга в кыевъ
гюрги же сѣде кыевѣ соньма сѧ с володимерком оу ст҃оѥ бц҃и в печерьстѣмь манастыри
и створиста межи собою велику любовь
тогда же володимерко поида ѿ него прочь поꙗ оу него сн҃а мстислава
идущю же ѥму к дорогобужю и выбѣже мстиславъ изѧславичь из дорогобужа
и иде в луческъ к стрыѥви своѥму ст҃ополку
володимерко же ѿꙗ городы ты всѣ
и приде к лучьску
ст҃ополкъ же и мстиславъ затвориста сѧ в градѣ
ѡному же приходившю и не могшю что створити иде в галичь а мстислава посади в пересопници
В тоже лѣт придоша половци в помочь гюргеви на изѧслава
и придоша к переꙗславлю
гюргеви и еще не роспустившю вои ни ѡлговичь посла ст҃ослава всеволодича переꙗславлю к сн҃ви своѥму ростиславу да бы ѣ оукротил и воротилъ ѡпѧт
ѡнѣм же пакостѧщим людем збѣгшим сѧ в город не смѣющим ни скота выпустити из города посла гюрги сн҃а своѥго андрѣꙗ
приѣхавшю же ѥму к переꙗславлю и створившю миръ с ними пустиша и ѡпѧт
всеволодичь же ѣха к гюргеви кыѥву
а ѡндрѣи ѡста оу брата переꙗславли
приспѣвшю празднику въздвиженьꙗ чстнаго крста бывша же в црк҃ви стаг михаила на оутрии же дн҃ь ѣха андрѣи къ ѡц҃ю кыеву
тоеже ѡсени да ѥму ѡц҃ь волость туровъ и пиньскъ и дорогобужь и пересопницю
андрѣи же поклоншю сѧ ѡц҃ю и шедъ сѣде в пересопници
тоѥже зимы присылати сѧ нача изѧславъ къ андрѣеви река
брате въведи мѧ къ ѡц҃ю в любовь
и присылаше к нему розираꙗ нарѧдъ ѥго и како строить городъ
бѣ бо преж изъѣхалъ брат ѥго ту глѣбъ
того же и здѣловѧше
но не сбы сѧ мысль ѥго зане бѣ оутвѣрдилъ город и дружину совкупилъ
изѧславу же молвѧщю
мнѣ ѡч҃ины нѣту в вугрѣхъ ни в лѧсѣх токмо в русстѣи земли
а проси ми оу ѡц҃а погорины
гюргеви же гнѣвающю сѧ на нь и не хотѧщю ѥму да[т]и волости изѧслав же посл[а п]о ꙋгры и по лѧхи
на туже весну придоша к нему оугри
и поиде г кыѥву повабившим ѥго мужем вѧчеславлим и берендѣем и кыꙗном
изѧслав же ида мимо первосопницю пожже зарѣческъ
и ста оу мыльска
на ꙋтрии же дн҃ь присла володимерко къ андрѣеви василка ꙗрополчича река
поиди брате ко мнѣ
андрѣеви же приѣхавшю к нему и снемшю сѧ с ним оу мыльска пустиста сторожѣ передъ собою и поидоша по них
изѧславъ же оувѣдѣвъ по собѣ идуща володимерка с силою заложа сѧ нощью поиде г кыѥву
сторожем же володимерковым надъстигшим ѥго на рси володимерку же не приспѣвшю со андрѣем за тѣмь изѧславъ заиде за твердь
идущю же ѥму бѣлугороду борисъ гюргевичь выбѣже из бѣлагорода и ѣха кыѥву къ ѡц҃ю
гюрги же оубоꙗв сѧ киꙗнъ зане имѣютъ перевѣтъ ко изѧславу и брату ѥго и ѣха ис кыева и иде в городок
володимерку же того не вѣдущю со андрѣѥм и стаста ꙋ мичьска
и пославша сторожѣ испытаста ѡже гюрги ꙋже в городцѣ а изѧславъ в кыевѣ
володимерко же то слышавъ вороти сѧ
иде в галичь
а андрѣꙗ пусти къ ѡц҃ю
и перебредъ днѣпръ на воробичѣ и иде в городок
В лѣт ѕ҃ х҃ н҃ ѳ Престави сѧ ростиславъ гюргевичь переꙗславли свитающи велицѣи пѧтницѣ
и положиша и братьꙗ андрѣи глѣбъ и мстиславъ в црк҃ви стаг михаила близь стрыꙗ своѥго андрѣꙗ и ст҃ослава
тогда же придоша половци в помочь гюргеви на изѧслава
гюрги же совокупив сѧ со ѡлговичи и с двд҃вичем с володимером и с половци придоша г киѥву и сташа шатры противу кыѥву по лугови
изѧславу же блюдущю и не дадущю брести въ днѣпръ б]ьꙗхуть сѧ межи соб[ою ѣздѧче в лодьꙗх
не могшим же имъ что ꙋспѣти противу кыѥву бѣ бо изъхитил изѧславъ лодьѣ дивно
бѣша бо в них гребьци
гребуть невидимо
токмо весла видѣти
а члв҃къ бѧше не видѣти
бѧхуть бо лодьѣ покрыты досками
бѧхуть бо борци стоꙗще горѣ во бронѧх и стрѣлѧюще
а кормника в҃ бѣста
единъ на кормѣ а другыи на носѣ
и аможе хотѧхуть тамо поидѧхуть не ѡбращающа лодьꙗми
гюргеви же со ѡлговичи хотѧщю поступити внизъ к витечевьскому броду не смѣющим же имъ пустити лодеи мимо кыевъ но пустиша и в озеро долобьское
и ѿтуда волочиша и берегом в золотьчю
по золотьчи же внидоша въ днѣпръ лодьѣ ихъ
полци же гюргеви идѧхуть по лугу
а изѧславъ идѧше по ѡнои сторонѣ днѣпра по горѣ
а лодьѣ ѥго по днѣпру же
пришедшим имъ к витечеву и сташа противу собѣ
почаша бити сѧ в лодьꙗх ѡ бродъ
изѧславу же и ту не дадущю имъ вбрести ѡлговичем же здумавшим с половци ѡставивше гюргѧ кнѧзѧ с двд҃вичем с володимером и с товары противу витечеву а сами ѣхаша к зарубу
изѧславлим сторожем стоꙗщим на ѡнои сторонѣ со кш[в]арномъ и не дадущимъ вб[ре]сти въ днѣпръ половци же всѣдше на конѣ въ бронѧх за щиты с копьи ꙗкоже битъ сѧ въбредоша въ днѣпръ
и покрыша днѣпръ ѿ множства вои
сторожеве же изѧславли оубоꙗвше сѧ бѣжаша
бѣ бо в то времѧ послалъ сн҃а своѥго мстислава въ оугры
да тѣмь и не твердъ бѣ ѥму бродъ зане не бѧше ту кнѧзѧ а боꙗрина не вси слушають
ст҃ославома же перебредшома днѣпръ с половци въздаша вѣсть к гюргеви рекуще
поиди в борзѣх
оуже ѥсмы перебрели днѣпръ
да не оударить на нас изѧславъ
гюргеви же с володимером и з дѣтми пришедшю в борзѣх к зарубу и перебредоша чересъ днѣпръ
изѧслав же слышавъ вороти сѧ г кыеву
гюрги же поиде по нем г кыеву
пришедъшю же ѥму и сташа оу бѣлагорода
исполчивше сѧ поидоша г кыеву
и сташа възлѣ лыбѣдь
изѧслав же ста противу ѥму передъ золотыми вороты с стрыѥмъ своимъ вѧчеславомь и с братом своимъ ростиславом и с двд҃вичемъ изѧславом
стрѣлцем же стрѣлѧющим сѧ ѡ лыбедь бѣша бо в то времѧ прибѣгли берендичи и с вежами и торци вси чернии клобуци
и велїку пакость створиша ино ратнии ино свои
и манастырѣ ѿторгаша
и села пожгоша
и ѡгороды всѣ присѣкоша
тогда же гюргевичь аньдрѣи с володимеромъ съ андрѣевичемъ ѣхаста къ лъбеди не вѣдущим дружинѣ ѥю
толче андрѣи с половци
володимера же не пусти кормилець ѥго зане младъ бѣ в то времѧ
андрѣеви же гнавшю ратныѣ малы не до полковъ ихъ ѥдін же половчинъ ꙗтъ конь под ним за поводъ и възврати и лаꙗ дружинѣ своеи зане бѧхуть ѡстали ѥго вси половци
и възврати сѧ ѡпѧт невреженъ и схраненъ бг҃мь и млтвою родителю своѥю
стрѣлѧвшим же сѧ им до вечера и възвративша сѧ ѡпѧт
бѣ бо ѥму вѣсть тогда ѡже идет ѥму в помочь сватъ володимерко
и поиде противу ѥму
изѧслав же слышавъ то поиде по нем блюда того да бы сѧ не снѧлъ с володимерком
и постиже и оу перепетовыхъ хотѧ бити сѧ с ним
ставшим же им межи собою в дн҃ь четверта быс дождь силенъ с вѣтром ꙗко ни ратным помочи собѣ видѣти
шлющим слы межи собою ѡ мирѣ ѡлговичем же и половцем не дадущим сѧ мирити зане скори бѧхуть на пролитье крови
стоꙗвшим же имъ до вечера перешед же гюрги за рутъ ста
свитающю же пѧтку исполчивъ вои изѧславъ поиде к нему
гюргеви же не хотѧщю и еще бити сѧ но ѡжидающю володимерка изѧславу же паче приступающю ѡборотиша полкы своѣ к нему
и идущимъ имъ битъ сѧ андрѣи нача рѧдити полкъ ѡц҃а своѥго занѣ бѣ старѣи тогда в братьи
видѣв же и половци стоꙗща на задѣ и к тѣмъ гна
и много имъ молвивъ и оукрѣплѧꙗ на брань и ѿтуду ѣхавъ полкъ свои оукрѣпивъ и дружину свою возма и копьꙗ ѣха напередъ
и съѣха сѧ преже всѣх
и изломи копье своѥ
тогды же бодоша конь под ним в ноздри
и конь же начатъ совати сѧ под ним
и шеломъ с него слетѣ
и щитъ ѿторже
бж҃ьим же заступленьемь и млт҃вою родитель своихъ схраненъ быс без раны
и сступившим сѧ полкомъ быс сѣча крѣпка
и ту оубиша володимера дв҃довича добраго и кроткаго кънѧзѧ черниговьскаго
изѧслава же мстиславича ꙗзвиша в руку
и свергли и бѧхуть с конѧ
и хотѣша и оубити свои пѣшци не знаюче ѥго
но снѧ с себе шелом и познаша и
половци же гюргеви ни по стрѣлѣ пустивъше тогда побѣгоша а потом ѡлговичи а потом гюрги з дѣтми
и бѣжащим имъ чресъ рутъ много дружины потопе в руту
бѣ бо грѧзокъ
и бѣжащимъ имъ ѡвѣхъ избиша а другыꙗ изъимаша
и полудн҃е прибѣгоша ко днѣпру
и переѣха гюрги в лодьꙗх оу витечева
а прочии перебредоша
и приѣха гюрги переꙗславлю
а ѡлговичи идоша в своꙗ си а половци такоже в половцѣ
изѧслав же с стрыѥмъ своим вѧчеславом возвратиста сѧ в кыѥвъ
а двд҃вичь изѧславъ возма брата на полчищѣ и несе и чернигову
и сѣде сам на столѣ ѥго в черниговѣ
и по том изѧславъ слыша гюрги в переꙗславли поиде с вѧчеславомъ и с братом своимъ ст҃ополком и с берендичи
и переброди сѧ оу заруба
и сташа оу мажева селца товары
ѿтолѣ же приѣздѧху к городу битъ сѧ
вышедшим же переꙗславьским пѣшимъ битъ сѧ многы избиша ратнии
и передъгородье пожгоша
изѧслав же и вѧчеславъ послаша к гюргеви рекуще
иди суждалю а сн҃а посади переꙗславли
не можем с тобою быти здѣ
приведешь пакы на ны половци
гюргеви же не имущю ниѿкудаже помощи а дружина ѥго избита а инаꙗ изьимана принужен же неволею цѣлова к ним крсь и з дѣтми своими
и приспѣвшю же празднику ст҃ою мученику иде гюрги на льто и з дѣтми
андрѣи же ѿтолѣ иде ѿ ѡц҃а своѥго суждалю
а ѡц҃ю же встѧгавшю ѥго много андрѣи же реч
на томъ ѥсмы цѣловали крсь ако поити ны суждалю
и иде въ свою волость володимерю
гюрги же ѡста переꙗславли з дѣтми своими
изѧславу же присылающю к нему
крсь ѥси цѣловалъ како ти ити суждалю
чему на мѧ ведешь половци и володимерка
гюрги же ѡстави сн҃а глѣба переꙗславли
а сам иде в городокъ
В тоже времѧ мстиславу изѧславичю ведущю ѡц҃ю своѥму в помощь оугры володимерко же слышавъ ѡже идет с угры поиде по нем
мстиславу же не вѣдуще и ставшю ѥму оу сапогынѧ а оугри сташа ѡколо ѥго
тогды же выслалъ бѣ ѥму володимеръ питье много оугромъ и ѥму
и потом повѣда ѥму
идет ти володимерко
мьстиславу же пьющю с угры и повѣдающю имъ идеть володимерко оугри же пьꙗни величахуть сѧ рекуще
аще на ны придут бьем сѧ с нимь
мстислав же на ту нощь роставлѧ сторожѣ а сам лѧже спати с угры
сторожеве же прибѣгоша к нему полунощи рекуще
идеть володимерко
ѡн же всѣдъ на конѣ и с дружиною начатъ будити оугры
оугри же лежахуть пьꙗни ꙗко мертви
и быс противу свѣту
оудари на них володимерко
и мало ѿ них изъима
а все избиша
мстислав же оутече в луческъ с дружиною своѥю
тогды же приде вѣсть изѧславу г кыеву ѡже сн҃ъ ѥго побѣженъ
поима берендичи и изѧслава двд҃вича и всеволодича и помочь ст҃ославлю ѡлговича приде на гюргѧ к городку
гюрги же затвори сѧ в городкѣ з дѣтми своими
бьющим же сѧ имъ на многы дн҃и из города тѧжко быс ѥму зане не быс ѥму помощи ниѿкудуже
и цѣлова крсь к ним ꙗко
иду оуже суждалю
и ѿступиша ѿ него прочь
гюрги же ѡставѧ сн҃а своѥго глѣба в городци а сам иде суждалю
изѧслав же сѣде с вѧчеславом в кыѥвѣ вѧчеславъ на великом дворѣ а изѧславъ подъ оугрьскымь
а сн҃а своѥго посади мстислава переꙗславли
В тоже времѧ престави сѧ кнѧгыни изѧславлѧꙗ
Тоеже зимы пошедъ изѧславъ на володимерка и вороти сѧ оу корчева
В лѣт ѕ҃ х҃ ѯ҃ Посла изѧславъ сн҃а своѥго мстислава в лѧхы и в угры вабѧ и в помочь на володимерка
лѧхове же не идоша
а оугри идоша
и приде король съ оугры и со мстиславом
и вшедъ в землю володимеркову сташа
бѣ бо дн҃ь недлѧ
королеви же по своѥму ѡбычаю не встанущю никдѣже в недлю володимерку же не дадучю внити в свою землю рати и срѣте и и изъима зажитникы королевы
на оутри же дн҃ь вставъ король поиде
володимерко же выступѧ сѧ назадъ за твердь ста
оугри же королеви то ꙋзрѣша володимерковы полкы
ту же не пострѧпуче поткнуша к ним
вилодимерко видѧ силу оугрьскую поскочи перед ними
бѣжащю же ѥму чересъ рѣку ѡвы избиша а друзии истопоша а многы руками изъимаша
прибѣгшю же ѥму в перемышль поча слати сѧ г королеви мира просѧ абы изѧславъ не притѧглъ г королеви
бѣ бо изѧславъ слышавъ королѧ пошелъ оуже ис кыева на володимерка
приспѣвшю же изѧславу вборзѣ г королеви с берендичи а полкы свои ѡстави назади с братомъ своим ст҃ополком
тогды же придоста к рѣцѣ к саноку
володимерко же роставлѧлъ бѧше дружину свою на бродѣхъ индѣ пѣши а индѣ конникы
король же нача ставлѧти противу ѥму свои полкы на бродѣх же
володимерко же видѣвъ силу королеву бещисленую не стерпѣвъ в другыѣ побѣже перед ним в перемышль
тогда же женущи по них избиша множьство ихъ а другыѣ изъимаша
ѡному же вбѣгшю в городъ нача молити сѧ и просити мира
изѧслав же не хотѧше дати ѥму мира но послушавъ королѧ смири сѧ с ним
изѧслав ше иде г кыѥву а король въ своꙗ си
В тоже лѣт поиде гюргї с сынми своими и с ростовці и и с суждалци и с рѧзанци и со кнѧзи рѧзаньскыми и в русь
тогды же слышавъ володимерко идуча в русь поиде г кыѥву
изѧслав же выиде противу ѥму
володимерко же вороти сѧ в галичь
гюргеви же идущю в русь пришедъ ста оу глухова
и приде къ нему множство половець и ѡлговичь ст҃ославъ
и здумавше вси поидоша к чернигову и перешедше сновъ
и сташа оу гуричева близь города перешедше канинъ
бѣ же тогды дн҃ь недѣлныи
тѣм же не доша к городу
изѧслав же бѣ послалъ брата ростислава в помочь изѧславу дв҃двичю чернигову
на туже нощь изѧславъ и ростиславъ и всеволодичь видѣвше силу половечьскую повелѣша людем всѣмъ бѣжати изъ ѡстрога в дѣтинець
на оутрии же дн҃ь гюрги и ст҃ославъ исполчивша воѣ свои поидоша к городу
и сташа не дошедше семынѧ
тогда же все множьство половець ѣхаша к городу битъ сѧ
и ѡтъѥмше ѡстрогъ зажгоша передъгородье все
и пришедше всею силою сташа ѡколо города
черниговцем же бьющимъ из города кнѧзи же здумавше вси
не крѣпко бьют сѧ дружина ни половци
ѡже с ними не ѣздимъ сами
андрѣи же реч
тако створимъ
атъ ꙗзъ почну дн҃ь свои
поим же дружину свою ѣха подъ городъ
вышедшим же пѣшимъ из города стрѣлѧт сѧ
и поткну на нь с дружиною своѥю и половци и ѡвы избиша а другыꙗ въгна в городъ
тогда же поревновавше ѥму инии кнѧзи ѣздиша послѣди подъ городъ
и пѣши видѣвше полкы не смѣша выти из города зане бѧхуть перестрашени
стоꙗвшем же имъ подъ городомъ в҃і дн҃ии и вѣсть приде к ним
идеть изѧславъ с вѧчеславомъ в помочь черниговцем
половци же оубоꙗвше сѧ того почаша подънимати сѧ прочь
идоша ѿ чергинова к новугороду сѣверьскому
изѧслав же приде к чернигову
и не заставъ гюргѧ вороти сѧ г кыѥву
гюрги же ѡставѧ сн҃а своѥго василка в новѣгородѣ оу ст҃ослава а сам иде суждалю
изѧслав же поима брата ст҃ополка и сн҃а своѥго мстислава поиде к новугороду на ст҃ослава и на василка
и став же ꙋ всеволожа ѿрѧди сн҃а своѥго мстислава на половци с берендѣи и с торкы и с печенѣгы и с нѣколиком дружины своеꙗ
а сам приде к новугороду
и не оуспѣвъ ничтоже и нача слати сѧ мира просѧ
и оумиривъ сѧ възврати сѧ г кыѥву
а василко иде къ ѡц҃ю суждалю
Тогда же мстиславу изѧславичю поможе б҃ъ на половци
самѣхъ прогна а вежѣ ихъ поима и конѣ и скоты ихъ заꙗ и множьство дш҃ь хрсьꙗныхъ ѿполони
и възвратиша сѧ в переꙗславль хвалѧще б҃а ѡ таковѣи помощи
а ѿполоненыꙗ ѿпусти в роженье своѥ
Тоѥже зимы престави сѧ володимерко галичьскыи кнѧзь
В лѣт ѕ҃ х҃ ѯ҃ а Посла изѧславъ сн҃а своѥго мстислава на половци к песлу зане пакостѧхуть тогда по сулѣ
ѡнъ же не дошедъ ихъ възврати сѧ вспѧть
На туже ѡсень посла и ѡц҃ь свои противу мачесѣ с володимеромъ съ андрѣевичем и с берендѣи
и ходиша до ѡлешьꙗ
и не ѡбрѣтше ѥе възвратиша сѧ ѡпѧт
На туже зиму изѧславъ совкупивъ сѧ с братьею своѥю поиде на володимерковича в галичь
и пришедшю же ѥму к теребовлю здумаша болѧре володимерковича
и рѣша кнѧзю своѥму
ты ѥси ѹ насъ кнѧзь ѡдинъ
ѡже тобѣ сѧ что створить то что нам дѣꙗти
а поѣди кнѧже к городу
атъ мы беем сѧ сами со изѧславомъ
а кто нас будеть живъ а прибѣгнеть к тобѣ
а тогда сѧ затворим в городѣ с тобою
изѧслав же перешедъ к ним чересъ рѣку сьртъ и сступиша сѧ битъ
и быс сѣча зла
и межю ими смѧтеньѥ
не вѣдѧхуть котории суть побѣдили
изѧславъ бо женѧшеть галичаны а галичане изѧславлю дружину и сн҃а ѥго
изѧславу же не вѣдущю и творѧщю побѣдившю галичаны брат ѥго бѣжалъ бѧшеть ст҃ополкъ и с володимером и сн҃ъ ѥго мстиславъ
тогда же изѧславъ изъима галичьскыѣ мужи а галичане изъимаша изѧславлѣ мужи на розгонѣ
и ѡста сѧ изѧславъ с малою дружиною на полчищи
и постави стѧгы галичьскыѣ
и поидоша галичане подъ своѣ стѧгы
и изъимаша множьство колодникъ
на туже нощь ѹбоꙗвъ сѧ изѧславъ зане бѣ ѡстал сѧ на полку с малою дружиною река
да не выспут сѧ на нас из города
повелѣ избити колодникы
а лутшиѣ ихъ мужи веде с собою г кыѥву⁘
В лѣт ѕ҃ х҃ ѯ в҃ Посла изѧславъ сн҃а своѥго второе противу мачесѣ своеи
бѣ бо повелъ жену собѣ изъ ѡбезъ
и ѹстрете ю мстиславъ в порозѣхъ
и приведе ю г кыѥву
а сам иде переꙗславлю
изѧслав же створивъ свадбу поꙗ ю женѣ
В тоже лѣт выгнаша изѧславича новгородци ꙗрослава
а ростиславича романа посадиша
В тоже лѣт поиде гюрги с ростовци и с суждалци и со всѣми дѣтми в русь
и быс моръ в коних во всѣх воихъ ѥго акоже не былъ николиже
пришедшю же ему в вѧтичѣ и ста не дошедъ козельска
и приѣха к нему мало половець
ѡн же здумавъ с мужи своими и з дѣтми и с половци посла сн҃а соѥго глѣба в половци а сам вороти сѧ ѡпѧт суждалю
В тоже лѣт престави сѧ ст҃ополкъ мстиславичь
и посади в него мѣсто сн҃а своѥго ꙗрослава володимери
В тоже лѣт престави сѧ глѣбоваꙗ гюргевича суждали
На туже ѡсень престави сѧ изѧславъ мьстиславичь мсца ноꙗб въ г҃і дн҃ь
И наѹтриꙗ на филиповъ дн҃ь положиша и ѹ ст҃го феѡдора въ ѡтни ѥму манастыри
тогда же слышавъ изѧславъ двд҃вичь см҃рть изѧславлю приѣха ко днѣпру подъ кыѥвъ
и посла к вѧчеславу и ко мстиславу къ изѧславичю река
аще есмъ тогда не былъ надъ братом своимъ
а повелита ми
ѡтъшедъ ѡплачю гробъ ѥго
тогды же здумавъ вѧчеславъ со мьстиславомь и с мужи своими не пустиша ѥго г кыѥву зане и еще не пришелъ бѧшеть ростиславъ изъ смолиньска
тогды же приде ростиславъ и посадиша и кыꙗне в кыевѣ рекуще ѥму
ꙗкоже брат твои чтилъ вѧчеслава такоже и ты чти
а до твоѥго жївота твои кыѥвъ
тогды же приде глѣбъ гюргевичь со мьножьствомь половець к переꙗславлю на мстислава на изѧславича
переꙗславци же бьꙗхуть сѧ с ними крѣпко
и не ѹспѣв же глѣбъ с половци ничтоже иде прочь
и тогды же ида взѧ пирѧтинъ с половци
тогды же ростиславъ ст҃ославца поима всеволодича и мстислава изѧславича и кыꙗны и торкъ мало поиде к чернигову на дв҃довича изѧслава рекуще
да бы ны ѹпередити до гюргѧ
а любо и проженем ли примирим к собѣ
перешедшим же имъ днѣпръ приде к нему вѣсть
стрыи ти ѹмерлъ вѧчеславъ
ѡн же ѡставѧ полкы свои с ст҃ославомъ а сам ѣха г кыѥву
и положи стрыꙗ своѥго с великою чстью ѹ ст҃ое софьи
а сам же поима прокъ дружины вѧчеславлѣ поиде к чернигову
слышав же изѧславъ двд҃вчь посла сѧ по глѣба по гюргевича да придет к нему с половци в борзѣх
бѣ бо тогда глѣбъ на сулѣ
глѣбъ же приде с половци к нему в борзѣх
ростиславъ же и всеволодичь и мстиславъ пришедше сташа ѹ боловеса
изѧслав же и глѣбъ с половци выдоша противу имъ
стрѣлцем же стрѣлѧющим сѧ ѡ рѣцѣ ростислав же видѣвъ множьство половець ѹбоꙗ сѧ
начатъ слати сѧ къ изѧславу мира просѧ
поча даꙗти подъ собою кыѥвъ а подъ мстиславом переꙗславль
мстислав же то слышавъ ѡже даѥть под ним переꙗславль реч строѥви своѥму
ѡже ѿдаѥшь подо мною переꙗславль да не будеть мнѣ переꙗславлѧ ни тобѣ кыѥва
и повороти конѧ мстиславъ с дружиною своѥю ѿ стрыꙗ своѥго
и ѡни же то видѧще побѣгоша вси
половци же погнаша по них
и многы избиша а другых множство изъимаша
и розбѣгоша сѧ
ростиславъ на любечь бѣжа к смолиньску
а мстиславъ и ст҃ославъ всеволодичь бѣжаста г кыѥву
тогды же ꙗша всеволодича половци
а мстиславъ ѹтече с ростиславичем и с ст҃ославомъ
и пришедъ мстиславъ в переꙗславль поима жену свою иде в луческъ
тогды же тѧжько быс кыꙗномъ
не ѡстал бо сѧ бѧшеть ѹ них никаковъ кнѧзь
и послаша кыꙗне епспа демьꙗна каневьскаго по изѧслава по двд҃вча рекуще
поиди г кыеву
атъ не возмуть нас половци
изѧслав же вниде в кыевъ
а глѣба посла переꙗславлю
тогда же много зла створиша половци ѡколо переꙗславлѧ
пожгоша бо села всѧ
и и летьскую божницю ст҃ою мчн҃ку зажгоша
Тоеже зимы пошел бѣ ѹже гюрги в русь слышавъ см҃рть изѧславлю
и быс противу смолинску ѥму вѣсть
брат ти ѹмерлъ вѧчеславъ
а ростиславъ побѣженъ
а изѧславъ сѣдить кыевѣ а глѣбъ переꙗславли
тогды же новгородци пришедше к гюргеви поꙗша ѹ него сн҃а мстислава кнѧзѧ собѣ
тогда же ростиславъ прибѣгъ с полку смолиньску высла сѧ к стрыеви своѥму просѧ ѹ него мира
гюрги же не помѧна злобы брата ѥго и ѥго давъ ѥму миръ а сам иде г кыѥву
пришед же ста ѹ стародуба
и ту приѣха к нему ст҃ославъ ѡлговичь велѧ ѥму приꙗти в любовь сн҃овца своѥго всеволодича
гюрги же и тому миръ дасть повелѣвъ ѥму поити по собѣ г кыѥву
а сам поиде г кыѥву
идущю же ѥму нача слати гюрги и ст҃ославъ къ изѧславу велѧ ѥму ис кыева ити
бѣ же свѣтенъ ст҃ославъ ѡ сѣдѣньи изѧславли
ѡн же не хотѧше ити ис кыѥва зане ѹлюбѣлъ ѥму кыевъ
ст҃ослав же ѡста черниговѣ
а гюрги ста ѹ моровииска
тогды же посла сѧ изѧславъ к нему река
ци сам ѥсмъ сѣлъ кыевѣ
посадили мѧ кыꙗне
гюрги же посла ко изѧславу река
мнѣ ѡтчина кыевъ а не тобѣ
тогда же высла сѧ к нему изѧславъ река
не створи ми пакости а се твои кыевъ
гюрги же млствъ сыи ѡбѣща сѧ ѥму тако створити
бл҃годарѧ б҃а вниде в кыѥвъ
и сѣде на дѣдни и на ѡтни столѣ
тогды же сѣдъ роздаꙗ волости дѣтем своимъ
андрѣꙗ посади вышегородѣ а бориса туровѣ а глѣба переꙗславлї
а василкови вда поросье
Тоеже весны пришедше половци воеваша по роси
берендѣеве же гониша по них и избиша ꙗ а другыѣ изъимаша
В лѣт ѕ҃ х҃ ѯ г Иде гюрги на снемъ противу половцемъ г каневу
половци же приѣхавше к нему почаша просити братьѣ своее ихже бѧху изъимали берендѣи
берендѣеве же не даша ихъ рекше
мы того дѣлѧ ѹмираѥм за русьскую землю и головы свои складываемъ
половци же поимавше дары ѹ гюргѧ и ѣхаша прочь мира не створивше
и много пакостии створиша ѡколо переꙗславлѧ
Тогож лѣт посла гюргю гюргѧ ꙗрославича с жирославомъ и с вѧчесла.вли внукы на мстислава на изѧславича
и выгнашаша и ис пересопницѣ в луческъ
тогды же гюрги повелѣ зѧтю своѥму ꙗрославу ити на нь к лучьску
мстислав же ѡставѧ брата ꙗрослава в лучьскѣ а сам иде в лѧхы
володимерковичь жь и володимеръ мачешичь не ѹспѣша ѥму ничтоже
воротиша сѧ ѡпѧт
Тогож лѣт приде кнѧгыни гюргева в кыевъ и суждалѧ
В тоже лѣт приде ростиславъ г кыеву повабленъ к стрыевѣ своѥму
поча молити сѧ ѥму ѡ братичичихъ своихъ
гюрги же послушавъ ѥго посла по нь по володимера и по мстислава и по ꙗрослава
володимеръ же и ꙗрославъ придоста
а мстиславъ не смѣ река
иметь мѧ гюрги
гюрги же сею приимъ в любовь а ко мстиславу посла со хрьснымъ цѣлованьем
и того приꙗ в любовь
Тогоже лѣт приде к гюргеви галичьскаꙗ помощь зане бѣ почалъ рать замышливати двд҃вичь
Тогож лѣт придоша из нова половьци на миръ
и сташа по дубеньцю ѡли и до верхъ супоꙗ
гюрьги же поима ростислава и володимера и ꙗрослава и галичьскую помощь и иде на снемъ г каневу
и посла к половцемъ река
поидѣте ко мнѣ на миръ
ѡнѣх же приѣха мало акы на розглѧду
и рекоша
приѣдемъ к тобѣ заѹтра вси
и на ту ночь бѣжаша вси
гюрги же възврати си в кыевъ
и тогда здумавъ с сыновци своими посла к двд҃вчю изѧславу река
хочеш ли к нам внити в миръ а мы к тобѣ
ѡн же видѣвъ гюргѧ совокупивша сѧ с сыновци своими цѣлова к ним крсь
и тогда гюрги ѿпусти сыновци своѣ прочь когождо в своꙗ си
Тогож лѣт иде андьрѣи ѿ ѡц҃а своѥго суждалю
и принесе ида икону ст҃ую бц҃ю юже принесоша въ единомь корабли с пирогощею изъ цсрѧграда
и вкова в ню боле трии десѧтъ гривенъ золота кромѣ серебра и каменьꙗ драгаго и женчюга
и ѹкрасивъ ю постави и в црк҃ви своеи володимери
Тоеже зимы ѡжени гюрги сн҃а своѥго глѣба в руси изѧславною двд҃вча
Тоеже зимы ѡжениша новгородци мстислава гюргевича
и поꙗша за нь петровну михалковича
В лѣт ѕ҃ х҃ ѯ҃ д Престави сѧ феодосъ игуменъ печерскыи и по немъ нифонтъ епспъ новгородьскыи мсца априлѧ въ и҃і дн҃ь
И положиша и в печерьстѣмь манастырѣ
В тоже лѣт приде митрополитъ изъ цсрѧграда костѧнтинъ
и приꙗтъ ѥго кнѧзь с честью и людье вси
на туже зиму иде епспъ нестеръ в русь
и лишиша и епспьи
Тоѥже зимы иде геѡрги володимеричь к володимеру на мстислава на изѧславича поима зѧтѧ своѥго володимерковича и з дѣтми своими
идущим же имъ к городу со множество вои мстислав же видѣвъ множьство вои и не возмогъ противити сѧ имъ затвори сѧ в городѣ
и нача бити сѧ с ними из города
ѡнѣм же ѡбьсѣкшимъ и в городѣ многы крови проливахуть сѧ межи ими
друзии же ѹꙗзвлѧѥми ѹмираху
геѡргии же видѧ ѥго непокорьство к собѣ сжалї си ѡ погыбели людьстѣи
нача молвити и дѣтем своимъ и болѧром своимъ
не можемъ стоꙗти сдѣ зане ѡнъ мнии буда не покоритъ ми сѧ а ꙗзъ не радую сѧ погибели ѥго ни прогнанью ѥго
но рекох
введу и въ хрстное цѣлованье акоже и братю ѥго
ѡн же не всхотѣ того
но паче радуѥт сѧ ѡ пролитьи крови
геѡргии же здумавъ з дѣтми своими и с мужьми своими и възврати сѧ в кыевъ
а зѧть ѥго иде в галичь в волость свою
В лѣт ѕ҃ х҃ ѯ҃ е Выгнаша новгородци мстислава гюргевича а ростиславича посадиша ст҃ослава
Тогож лѣт престави сѧ бл҃говѣрныи кнѧзь гюрьги володимеричь в кыевѣ мсцѧ маꙗ въ е҃і дн҃ь
и положиша и в цр҃кви ѹ сп҃са стаг на берестовѣмь
Тогоже лѣт ростовци и суждалци здумавше вси поꙗша аньдрѣꙗ сн҃а ѥго старѣишаго и посадиша и в ростовѣ на ѡтни столѣ и суждали зане.же бѣ любимъ всѣми за премногую ѥго добродѣтель юже имѧше преже к б҃у и ко всѣм сущим под нимъ
тѣм.же и по смр҃ти ѡц҃а своѥго велику памѧт створи
црк҃ви ѹкраси и манастырѧ постави
и цр҃квь сконча юже бѣ заложилъ преже ѡц҃ь ѥго стаг сп҃са камену
В лѣт ѕ҃ х҃ ѯ҃ ѕ Заложи андрѣи кнѧзь в володимери црк҃вь камену ст҃ую бц҃ю мц҃ѧ априлѧ въ и҃ в дн҃ь ст҃аго апсла родиѡна во вторник
и да еи много имѣньꙗ и свободы купленыꙗ и з даньми и села лѣпшаꙗ и десѧтины в стадѣхъ своихъ и торгъ десѧтыи и городъ заложи болии
Томже лѣт приде леѡнъ на епспью ростову
На туже зиму выгна изѧслава двд҃вича ис кыева мстиславъ изѧславичь
а сам сѣде кыевѣ
а изѧславъ бѣжа в гомъи
и ѿтолѣ прогнаша и в вѧтичѣ
Тоеже весны вда мьстиславъ ростиславу кыѥвъ подъ собою
а сам иде володимерю
В лѣт ѕ҃ х҃ ѯ҃ з Престави сѧ борисъ кнѧзь гюргевичь мсцѧ маꙗ въ в҃і дн҃ь
И положиша и братꙗ ѹ ст҃ою мчн҃ку юже бѣ создалъ ѡц҃ь ѥго гюрги на нерли идеже бѣ становище ст҃ою мчн҃ку бориса и глѣба
Тогож лѣт выгнаша ростовци и суждальци леѡна епспа зане ѹмножилъ бѧше цр҃квь грабѧи попы
В тоже лѣт престави сѧ митрополитъ кыевьскыи костѧнтинъ черниговѣ
бѣ бо в то времѧ выбѣглъ ис кыѥва мстислава изѧславича
быс же и см҃рть ѥго сица ꙗко ꙋмираючи ему призва к собѣ епспа черниговьского антоньꙗ
заклѧтъ и гл҃ѧ сице ꙗко
по ꙋмерьтвии моем не погребешь тѣла моѥго
но ꙋжемь поверзше за нозѣ мои извлечѣте мѧ из града и поверзѣте мѧ псомъ на расхытанье
по ѹмертвии же ѥго епспъ то все створи повелѣнаꙗ ѥму имь
народи же вси дивиша сѧ ѡ смр҃ти ѥго
на ѹтрии же дн҃ь ст҃ославъ кнѧзь здумавъ с мужи своими и съ епспмь вземше тѣло ѥго и похорониша в црк҃ви ѹ стаг сп҃са черниговѣ
В тоже лѣт приде изѧславъ двд҃вчь со множьство половець к чернигову
ст҃ослава же ѡба ѡлговичь и всеволодичь и рюрикъ ростиславичь бѣ бо в то времѧ пришла к ним помочь ѿ ѡц҃а и биша сѧ с ним ѡ десну
изѧславу же стоꙗщю с половци и велику пакость створиша
села пожгоша
люди повоеваша
ст҃ослава же ѡба посласта к ростиславу помощи просѧ ѹ него еще
ростислав же пусти к ним ꙗрослава изѧславича и володимера андрѣевича и галичьскую помочь
изѧслав же слыша ѿступиша с половци в поле
си же пришедше и не ѡбрѣтше ѥго бродиша сѧ по нем за десну ст҃ослава ѡба и рюрикъ
и ѿшедше мало за днище и не ѡбрѣтше ѥго воротиша сѧ кождо в своꙗ си
изѧслав же ѿступи сѧ в поле
а половци идоша домовь
Тоеже зимы приде изѧславъ с половци
и повоева волость смолиньскую
и пославъ ко андрѣеви к гюргевичю ростову и проси ѹ него дщери за своѥго сыновца за ст҃ослава
и испроси ѹ него помочь
и посла к нему сн҃а своѥго изѧслава со всѣм полкомъ
и муромьскаꙗ помочь с нимь зане пришли бѧхуть русскии кнѧзи на ст҃ослава на володимерича
и ѡступили и бѧхуть во въсчижи
ѡн же бьꙗшеть сѧ с ними из города ѡжидаꙗ помочи ѿ изѧслава ѿ стрыꙗ своѥго и ѿ тести своѥго ѿ андрѣꙗ
ст҃ослава же ѡба ѡлговичь и всеволодичь и ини кнѧзи слышавше идуща изѧслава андрѣевича с силою ростовьскою ѹбоꙗвше сѧ давше ѥму миръ възвратиша сѧ ѡпѧть
изѧслав же двд҃вчь и изѧславъ андрѣевичь слышаша възвративше сѧ ихъ
и иде изѧславъ в вѧтичѣ
а ѡндрѣевичь изѧславъ вороти сѧ къ ѡц҃ю своѥму ростову
В лѣт ѕ҃ х҃ ѯ҃ и Прислаша сѧ новгородци къ андрѣеви к гюргевичю просѧще ѹ него сн҃а кнѧжити новугороду
а ростиславича ст҃ослава выгнаша зане бѣ ростиславъ ѡц҃ь ѥго изморилъ братю ихъ в погребѣ и многых имѣньѥ взѧлъ
андрѣи же кнѧзь поча даꙗти имъ мстислава брата своѥго
ѡни же ѥго не всхотѣша
и посла к ним сн҃овцѧ своѥго мстислава ростиславича
Тогоже лѣт создана быс цр҃кы ст҃аꙗ бц҃а в володимери бл҃говѣрнымъ и б҃олюбивымъ кнѧзем андрѣемъ
и ѹкраси ю дивно много различными иконами и кдрагимъ каменьем бе щисла и ссуды црк҃вными
и верхъ еꙗ послати
по вѣрѣ же ѥго и потщанью ѥго к ст҃ѣи бц҃ѣ приведе ѥму б҃ъ изъ всѣх земль всѣ мастеры
и ѹкраси ю паче инѣхъ црк҃вии
Тогож лѣт погорѣ ростовъ и црк҃ви всѣ и сборнаꙗ дивнаꙗ и великаꙗ цр҃кы ст҃оѣ бц҃ѣ и ꙗкоже не было ни будеть
В лѣт ѕ҃ х҃ ѯ҃ ѳ Почата быс писати цр҃кы в володимери золотоверхаꙗ а кончана августа въ л҃
В лѣт ѕ҃ х҃ о҃
В лѣт ѕ҃ х҃ о҃ а҃
В лѣт ѕ҃ х҃ о҃ в҃ Свѧщена быс црк҃ы на золотых воротѣхъ володимери
В тож лѣт заложена быс црк҃ы сп҃са стаг в володимери
В тоже лѣт вста ересь леѡнтианьскаꙗ
скажемъ вмалѣ
леѡнъ епспъ не по правдѣ постави сѧ суждалю
нестеру пспу сужьдальскому живущю перехвативъ нестеровъ столъ поча суждали ѹчити не ѣсти мѧсъ въ гсдьскыꙗ праздни в среды и в пѧткы ни на рожьство гсне ни на крщ҃нье
и быс тѧжа про то велико пред бл҃говѣрным кнѧзем андрѣѥм предо всѣми людми
и ѹпрѣ ѥго влдка феѡдоръ
ѡн же не иде на исправленье цсрюгороду
а тамо ѹпрѣлъ и анъдриꙗнъ епспъ болгарьскыи передъ цсрмь мануилом
стоꙗщю цсрю товары надъ рѣкою леѡну молвѧщю на цсрѧ ѹдариша слугы цсрвы леѡна за шью и хотѣша и въ рѣцѣ ѹтопити сущим ту ѹ цсрѧ всѣмъ сломъ кыѥвьскыи солъ и суждальскыи ильꙗ и переꙗславьскыи и черниговьскыи
се же сказахом вѣрных дѣлѧ людии да не блазнѧт сѧ ѡ праздницѣхъ бж҃ьихъ
В тоже лѣт иде кнѧзь андрѣи на болгары с сыномъ своимъ изѧславом и с братом своимъ ꙗрославом и с муромьскым кнѧзем гюргемъ
и поможе имъ б҃ъ и ст҃аꙗ бц҃а на болгары
самѣх исѣкоша множьство а стѧгы ихъ поимаша
и ѡдва в малѣ дружинѣ ѹтече кнѧзь болгарьскыи до великаго города
кнѧзь же ѡндрѣи вороти сѧ с побѣдою видѣвъ поганыꙗ болгары избиты а свою дружину всю сдраву
стоꙗху же пѣши съ ст҃ою бц҃ею на полчищѣ подъ стѧгы
и приѣхавъ до ст҃ое бц҃и кнѧзь андрѣи с гюргемъ и со изѧславом и съ ꙗрославом и со всею дружиною ѹдариша челом передъ ст҃ою бц҃ею с радостью великою и со слезами хвалы и пѣсни въздавающе еи
и шедше взѧша град ихъ славныи брѧхимовъ
а переди г҃ городы ихъ пожгоша
се же быс чюдо новое ст҃ое бц҃и володимеркое юже взѧлъ бѧше с собою блг҃овѣрныи кнѧзь андрѣи
и принесъ ю с славою постави ю въ ст҃ѣи бц҃ѣ володимери в золотоверсѣи идѣже стоить и до сего дн҃е
В лѣт ѕ҃ х҃ о҃ г҃ Престави сѧ бл҃говѣрныи и хрстолюбивыи кнѧзь изѧславъ сн҃ъ бл҃говѣрнаго кнѧзѧ андрѣꙗ
и положиша и в цр҃кви ст҃ое бц҃и володимери мсцѧ ѡктѧмьбрѧ въ к҃ и дн҃ь
В лѣт ѕ҃ х҃ о҃ д҃ Престави сѧ бл҃говѣрныи и хрстолюбивыи кнѧзь ꙗрославъ сн҃ъ бл҃говѣрнаго кнѧзѧ геѡргиꙗ
и положиша и ѹ церкви ст҃ыꙗ бц҃и володимери мсцѧ априлѧ въ в҃і дн҃ь
Тоеже зимы иде мстиславъ за волокъ
В лѣт ѕ҃ х҃ о҃ е҃ Престави сѧ бл҃говѣрныи кнѧзь ростиславъ сн҃ъ мстиславль ида и смолиньска г кыеву
кнѧжи в киевѣ ѳ҃ лѣт
мсцѧ марта въ к҃ а дн҃ь
и везоша и г киву
В лѣт ѕ҃ х҃ о҃ ѕ҃ Выгна мстиславъ володимера мстиславича ис кыева
и иде в половци володимеръ
а сам сѣде кыевѣ
Тоеже зимы посла кнѧзь андрѣи и суждалѧ сн҃а своѥго мстислава на кыевьскаго кнѧзѧ мстислава с ростовци и володимерци и суждалци и инѣхъ кнѧзии а҃і глѣбъ переꙗславьскыи романъ смолиньскыи дв҃дъ вышегородьскыи володимеръ анъдрѣевичь дмитръ и гюрги мстиславъ рюрикъ с братом съ мстиславомъ ѡлегъ ст҃ославичь с братом со игоремъ
изѧславичь же мстиславъ затвори сѧ кыевѣ городѣ
и бьꙗхуть сѧ с города
и стоꙗша ѹ города г҃ дн҃и
и поможе б҃ъ и ст҃аꙗ бц҃а и ѡтнѧ и дѣднѧ млт҃ва кнѧзю мстиславу андрѣевичю
с братьею своею взѧша кыевъ ѥгож не было никогдаже
а мстиславъ изѧславичь бѣжа с братом ис кыева володимерю с малою дружиною
а кнѧгыню ѥго ꙗша
и сн҃а ѥго и дружину ѥго изъимаша
и весь кыѥвъ пограбиша и церкви и манастырѣ за г҃ дн҃и
и иконы поимаша и книгы и ризы
се же здѣꙗ сѧ за грѣхы ихъ паче же за митрополичю неправду
в то бо времѧ запрѣтилъ бѣ поликарпа игумена печерьского про гсдьскыѣ праздникы не велѧ ѥму ѣсти масла ни молока в среды и в пѧткы въ гсдьскыѣ празьдникы
помагашеть же ѥму и черниговьскыи епспъ антонии
и кнѧзю черниговьскому многажды бранѧшеть ѣсти мѧсъ въ гсдьскыѣ праздьникы
кнѧзю же ст҃ославу и не хотѧщю ѥму изверже и изъ епспьи
да внимаѥмъ мы собѣ кто жо нас
и не противим сѧ б҃ью закону
мы же на предлежащеѥ възвратим сѧ
мстислав же андрѣевичь посади кыевѣ стрыꙗ своѥго глѣба
а сам възврати сѧ володимерю с дружиною своѥю
В лѣт ѕ҃ х҃ о҃ з҃ Мстислав же андрѣевичь посади в кыевѣ стрыꙗ своѥго глѣба
а сам иде ѡпѧт володимерю
а глѣбъ да сн҃ови своему переꙗславль
В тоже лѣт чюдо створи б҃ъ и ст҃аꙗ бц҃ѧ новое в володимери городѣ
изгна бо б҃ъ и стаꙗ бц҃ѧ володимерьскаꙗ злаго и пронырливаго и гордаго лестьца лжаго влдку феѡдорца из володимерѧ ѿ ст҃ыꙗ бц҃ѧ цркве златоверхыꙗ и ѿ всеꙗ землѧ ростовьскыꙗ
не въсхотѣ бо блгсвньꙗ и ѹдали сѧ ѿ него
тако и сь нечствыи не всхотѣ послушати хрстолюбиваго кнѧзѧ андрѣꙗ велѧща ѥму ити ставитъ сѧ к митрополиту г кыеву
и не всхотѣ
паче же б҃у не хотѧщю ѥго и ст҃ѣи бц҃ѣ изверже ѥго изъ землѣ ростовьскы
ѿиметь ѿ него ꙋмъ
такоже и надъ симь створи б҃ъ
ѿꙗ ѿ него ꙋмъ
кнѧзю же ѡ немь добромыслѧщю и добра ѥму хотѧщю сь же не токмо не всхотѣ поставленьꙗ ѿ митрополита но и црк҃ви всѣ володимери затворити и ключѣ црк҃вныѣ
и не быс ни звоненьꙗ ни пѣньꙗ по всему граду и въ сборнѣи цр҃кви в неиже чюдотворнаꙗ мт҃и б҃иꙗ
и ина всѧка ст҃ыни еꙗ к неиже вси хрсьꙗне съ страхом пририщють ѹтѣху и заступницю имуще и цѣленьꙗ ѿ неꙗ приемлюще дшмъ и тѣлом своимъ и ту дерзну црк҃вь затворити
и тако б҃а разгнѣви и ст҃ую бц҃ю
томъ бо дн҃и изгнанъ быс мсцѧ маꙗ въ и҃ дн҃ь на памѧт стаг іѡан б҃ословца
Много бо пострадаша члв҃ци ѿ него въ держаньи ѥго и селъ изнебывши и ѡружьꙗ и конь
друзии же и роботы добыша заточеньꙗ же и грабленьꙗ
не токмо простьцем но и мнихом игуменом и ерѣѥмъ безъмлствъ сыи мучитель другымъ члвкомъ головы порѣзываꙗ и бороды иным же ѡчи выжигаꙗ и ꙗзыкъ ѹрѣзаꙗ а иныꙗ распинаꙗ по стѣнѣ и муча немлствнѣ хотѧ исхитити ѿ всѣх имѣньѥ
имѣньꙗ бо бѣ не.сытъ акы адъ
посла же ѥго андрѣи митрополиту в кыѥвъ
митрополитъ же костѧнтинъ повелѣ ѥму ꙗзыкъ ѹрѣзати ꙗко злодѣю и еретику и руку праву.ю ѹтѧти и ѡчи ѥму вынѧти зане хулу измолвї на ст҃ую бц҃ю
потреблѧють бо сѧ грѣшници ѿ земьлѧ и безаконьници ꙗко и не быти имъ
и сбыс сѧ слово еуагльское на нем глщ҃ее
еюже мѣрою мѣри възмѣрить сѧ вам и имже судомъ судите судит сѧ вам
судъ бо безъ млсти не створшему млсти
другое же слово молвить
аще кто незаконьнѣ мученъ будет не вѣнчает сѧ
грѣшныи бо и сдѣ по грѣху мучит сѧ
а на судѣ б҃ии ѡсудит сѧ в муку
такоже и се бес покаꙗньꙗ пребыс и до послѣднѧго издыханьꙗ ѹподобивъ сѧ злымъ еретикомъ не кланѧющимъ сѧ
и погуби дш҃ю свою и тѣло
и погыбе памѧт ѥго с шюмомь
такоже чтуть бѣси чтущаꙗ ихъ ꙗкож и сего доведоша бѣси възнесше мысль ѥго до ѡблакъ и ѹстроивше в немь в҃го сотонаила
и сведоша и въ адъ
ѡбрати бо сѧ болѣзнь ѥго на главу ѥму
и на верхъ ѥго неправда ѥго сниде
ровъ изры и ископавъ ꙗму впаде сѧ в ню
то бо злѣ изъспроверже животъ свои
а хрсьꙗне избавлени б҃ъмъ и ст҃ою бц҃ею радующе сѧ и веселѧще глх҃у
блгсвнъ ѥси б҃е б҃е ꙗко тобою проидохом сквозѣ ѡгнь и воду и проидохомъ въ ѹтѣху блг҃у изволеньемь блг҃ымъ сп҃сающаго нас
ты бо страшенъ и кто противит сѧ тобѣ и противу величьству мышца твоеꙗ кто равнить сѧ
ты всемощенъ ѥси ѹбожа и б҃атѧ ѹмерщвѧꙗ и ѡживлѧꙗ творѧи всѧ премудрено творѧи ѿ нощи дн҃ь а ѿ зимы весну и ѿ бурѧ тишину и ѿ суша тучю и въздвизаꙗ кроткаꙗ на высоту и смѣрѧꙗ грѣшникы до землѧ
видѧ бо видѣ озлобленьѥ людии своихъ сихъ кроткых ростовьскыꙗ землѧ ѿ звѣроꙗдиваго феѡдорца погыбающих ѿ него
посѣтивъ сп҃се рабы своꙗ рукою крѣпкою и мышцею высокою рукою блг҃очтивою црс҃кою правдиваго и блг҃овѣрнаго кнѧзѧ андрѣꙗ
се же списахом да не наскакають нѣции на свѧтительскыи санъ но ѥгоже позоветь б҃ъ
всѧкъ бъ даръ свыше сходѧи ѿ тебе ѡц҃а свѣтомъ
ѥгоже блгсвѧть члв҃ци будет блгснъ
ѥгоже прокленуть члв҃ци будет проклѧтъ
тако и сь феѡдорець и не въсхотѣ блгсвлньꙗ и ѹдали сѧ ѿ него
злыи бо злѣ погыбнеть
В тоже лѣт чюдо створи б҃ъ и ст҃аꙗ бц҃а црк҃ве десѧтиньныꙗ в кыевѣ юже бѣ создалъ володимеръ иже бѣ хрстилъ землю русьскую и далъ бѣ десѧтину к црк҃ви тои по всеи русьстѣи земли
створи же та мт҃и б҃иꙗ чюдо паче нашеꙗ надежѧ
сѣдѧщю бо глѣбови гюргевичю кыевѣ на столѣ ѡтни и дѣдни первое лѣт приде множьство половець
раздѣливше сѧ на двое ѡдини придоша к переꙗславлю и сташа ѹ пѣсочна а друзии придоша по ѡнои сторонѣ днѣпра г кыеву и сташа ѹ корсунѧ
и прислаша сѧ ѡбои къ глѣбу глщ҃е
б҃ъ посадилъ тѧ и кнѧзь андрѣи на ѡтчинѣ своеи и на дѣдини в кыевѣ
а хощем с тобою порѧдъ положити ѡ всемъ и ѹтвердити сѧ межи собою
и внидемъ в роту а ты к нам да ни вы начнете боꙗти сѧ насъ ни мы васъ
слышав же кнѧзь глѣбъ рѣчь кнѧзии половецьскых въсхотѣ к нимъ ити на снем
и рек посломъ половецьскымъ
иду к вам
и думашеть з дружиною своею ѡ томь г которым поидемъ передь
и здумаша преж ити к переꙗславлю блюда переꙗславлѧ
кнѧзь бо переꙗславьскыи глѣбовичь володимеръ в то времѧ бѧшеть малъ ꙗко в҃і лѣт
иде глѣбъ к переꙗславьскым половцем на снем а къ другым половцем к русьскым посла река
пождѣте мене ту
иду к переꙗславьлю
ѹмирю сѧ с тѣми половци
приду к вам на миръ
смирив же сѧ с половци и подаривъ и поѣха ѿ них
половци же възвратиша сѧ ѡпѧть в половцѣ
глѣбъ же гюргевичь поиде г корсуньскым половцем с братомь своимъ михалкомь и с дружиною своею
и бывшю ему на перепетовьскомь поли половци же ти слышавше ѣхавша глѣба к переꙗславлю и здумаша
се глѣбъ ѣхалъ на ѡну сторону къ ѡнѣмъ половцем а тамо ѥму пострѧти а к нам не ѣхалъ
поидемъ за кыевъ
возмемъ села
и поидемъ с полоном в половцѣ
и ѣхаша за кыѥвъ воѥватъ
и приѣхаша к полному къ ст҃ѣи бц҃ѣ граду к десѧтиньному и к сѣмычю
и взѧша села безъ ѹтеча с людми с мужи и с женами
конѣ и скоты и ѡвцѣ
погнаша в половцѣ
а глѣбови кнѧзю воротившю сѧ ѿ переꙗславлѧ и хотѧщю ѥму на ѡну сторону днѣпра г корсуню на снем к половцем бывшю ѥму на перепетовьскомь поли быс ѥму вѣсть ꙗко не дождавъ половци сонма ѣхали воеватъ и воюють
глѣбъ же се слышавъ хотѣ на нь сам ити
берендѣеве же ꙗша за поводъ рекуще
кнѧже не ѣзди
тобѣ лѣпо ѣздити в велицѣ полку
еда совкупиши сѧ с братьею
а нынѣ пошли брата которого любо и берендѣевъ нѣколико
глѣбъ же посла брата своѥго михалка и с нимь переꙗславець р҃ а берендѣевъ полторы тысѧчи
михалко же послушанье створи братне а дружѣ ѥго не сущи с нимь и не вѣдущимъ поѣзда кнѧзѧ своѥго борзо
михалко же цѣловавъ брата своѥго глѣба и всю дружину братню и иде по половцих
и переꙗша берендѣеве дорогу половецьскую
и поидоша по них с михалкомъ
и наидоша сторожѣ половечьскыѣ
бѣ же ихъ числом т҃
и ѡбьѣхавше ихъ без вѣсти избиша и другыꙗ изъимаша
и почаша впрашати живыхъ
много ли ваших на зади
и рѣша
много есть ꙗко з҃ тысѧчь
наши же слышавше думаша ѡже
дамы симъ животъ а половець много есть на зади а нас есть мало
ѡже сѧ с ними начнем бити то се нам будуть первии ворози
и избїша ꙗ всѣ не ѹпустивше ни мужа
и поидоша по дорозѣ ихъ
воевода же бѣ ѹ михалка володиславъ ꙗновъ брат
и ѹсрѣтоша половець идуща с полоном
и бивше сѧ ѡдолѣша имъ
самѣхъ избиша а полонъ свои ѿꙗша
впрашаша же и тѣхъ
много ли вашихъ на зади еще
и рѣша
топерво великыи полкъ идеть
наши же б҃ьею помощью и ст҃ою бц҃ею крѣплѧху сѧ
дождаша сѧ того великого полку
и поѣхаша противу собѣ ѹповающе на крстъ чстныи
быс же ѹ поганых ѳ҃ сотъ копии а ѹ руси девѧносто копии
надѣюще же сѧ на силу погании поидоша и наши противу имъ
переꙗславци же дерзи суще поѣхаша напередъ с михалкомъ
берендѣеве же ꙗша кнѧзѧ за поводъ
и не даша имъ ѣхати рекуще
не ѣздите вы напередъ
вы есте нашь городъ
а мы поидемъ напередъ стрѣлци
и снѧша сѧ ѡбои
и быс сѣча зла
и потѧша стѧговника нашего
и челку стѧговую сторгоша с стѧга
и смѧтоша сѧ ѡбои бьючи сѧ
володислав же замысли стѧгъ взѧти михалковъ и натъкнути на нь прилбицю
и собравше сѧ поткнуша на нь
стѧговника половечьского потѧша
и михалка кнѧзѧ ѹдариша ратнии двѣма копьема в стегно а третьимь копьем в руку
но б҃ъ ѡц҃а ѥго мт҃вою избави ѥго ѿ смр҃ти ꙗкоже и преж в луцѣ морѧ
и ꙗкож бьꙗхуть сѧ крѣпко и видѣвше половци побѣгоша
и наши по них погнаша ѡвы сѣкуще ѡвы емьлюще
и ꙗша ихъ руками полторы тысѧчѣ
а прочии избиша
а кнѧзь ихъ тоглии ѹтече
и быс помощь хрста чстнаго и ст҃ое мт҃ре бж҃ьи десѧтиньное бц҃и еꙗже бѧхуть волости заꙗли
да аще б҃ъ не дасть въ ѡбиду члв҃ка проста ѥда начнуть ѥго ѡбидѣти аже своеѥ мт҃ре дому
и приде михалко с переꙗславцї и с берендѣи г кыѥву побѣдивше половци
хрсьꙗне же избавлени тоꙗ работы полонении же възвратиша сѧ ѡпѧт в своꙗ си а прочии вси хрсьꙗне прославиша б҃а и ст҃ую бц҃ю скорую помощницю роду хрсьꙗньску
Тоѥ.же зимы кнѧзь андрѣи посла сн҃а своѥго мстислава съ всею дружиною на великыи новъгородъ
и романъ смолиньскыи кнѧзь с братом мьстиславом
и рѧзаньскыи кнѧзь сн҃а посла
и муромьскыи сн҃а же посла
и пришедше в землю ихъ много зла створиша
села всѧ взѧша и пожгоша
и люди по селомъ исѣкоша
а жены и дѣти имѣньꙗ и скотъ поимаша
придоша же к городу
новгородци же затвориша сѧ в городѣ съ кнѧземъ романомъ
и бьхуть сѧ крѣпко с города
и многы избиша ѿ наших
и не ѹспѣвше ничтоже городу ихъ възвратиша сѧ ѡпѧт
и ѡдва домы своꙗ ꙗша пѣши ѡпѧт
а друзии людие помроша с голода
не быс бо николиже толь тѧжка пути людем симъ
друзии бо ѿ них и конину ѣша в великое говѣньѥ
се же быс за наши грѣхы
слышахом бо преж трии лѣт бывшеѥ знаменьѥ новѣгородѣ всѣм людемъ видѧщимъ
в трех бо црк҃вахъ новгородьскыхъ плакала на трех иконах ст҃аꙗ бц҃а
провидѣвши бо мт҃и бж҃иꙗ пагубу хотѧщюю быти надъ новымъ.городом и надъ ѥго волостью молѧшеть сн҃а своѥго со слезамї да бы ихъ ѡтинудь не искоренилъ ꙗкож преже содома и гомора но ꙗко ниневгитѧны помилуѥть
ꙗкож и быс
ѡчивѣсто бо б҃ъ и мт҃и би҃ꙗ избави ꙗ млстью своею зане хрсьꙗне суть
наказаꙗ накажи мѧ реч гси а смр҃ти не предажь мене
гл҃ѧ двд҃ъ
тако и сиꙗ людї новгородьскыꙗ наказа б҃ъ и смѣри ꙗ дозѣла за преступленье крстноѥ
и за гордость ихъ наведе на нѧ
и млстью своею избави град ихъ
не гл҃ем же прави суть новгородци ꙗко издавна суть свобожени новгородци прадѣды кнѧзь наших
но аще бы тако было то велѣли ли имъ преднии кнѧзи крстъ преступити или внукы или правнукы соромлѧти а крстъ чстныи цѣловавше ко внуком ихъ и къ правнукомъ то преступати
то доколѣ бг҃ви терпѣти над нами
за грѣхы навелъ и наказалъ по достоꙗнью рукою бл҃говѣрнаго кнѧзѧ андрѣꙗ
В лѣт ѕ҃ х҃ о҃ и҃ Престави сѧ бл҃городныи кнѧзь володимеръ андрѣевичь
и положиша и ѹ стаг андрѣꙗ в кыевѣ въ ꙗнъчинѣ манастыри
На туже ѡсень престави сѧ мстиславъ изѧславичь
и положиша и в володимери идеже престави сѧ
В лѣт ѕ҃ х҃ о҃ ѳ҃ Роди сѧ ѹ мстислава сн҃ъ ѹ андрѣевича
и нарекоша и в крщ҃нии василии
Тоѥже зимы придоша половци на кыѥвьскую сторону и взѧша множьство селъ за кыѥвомъ с людми и скоты и кони
поидоша со множьствомь полона в половци
а глѣбу кнѧзю кыевьскому в то времѧ болну сущю посла бра своѥго михалка с братом своимъ всеволодом по половцих
михалко же послушливъ сы иде борзо по них
и сгони ихъ за рѣкою б҃омь с берендѣи и с торкы с воеводою своимъ володиславомь
и наѣхаша дорогу ихъ
и поѣхаша по них
и ѹсрѣтоша с полоном
биша сѧ с ними
и наши б҃ьею помощью инѣхъ избиша
и рекоша имъ
много ли ваших на зади
и рѣша
мнози сут
и реч володиславъ
держим колодникы сѣ собѣ на см҃рть
повели кнѧже сѣчи
и исѣкоша всѣ
поѣхаша по дорозѣ
и срѣтоша и паки
и сступиша сѧ с ними битъ
и поможе б҃ъ михалку со всеволодом на поганыꙗ
дѣднѧ и ѡтнѧ млтва
и сбыс сѧ в недлю
самих поганых избиша а другыꙗ изъимаша
а полонъ свои ѿꙗша у҃ чади
и пустиша ꙗ во своꙗ си
а сами възвратиша сѧ в кыевъ славѧще б҃а и ст҃ую бц҃ю и крста чстнаго
В лѣт ѕ҃ х҃ п҃ Престави сѧ блг҃овѣрныи кнѧзь глѣбъ кыевьскыи гюргевичь
и кнѧжи в кыевѣ в҃ лѣта
И положиша и ѹ стаг сп҃са на берестовѣмь идѣже лежить ѡц҃ь ѥго гюрги
Тоеже зимы посла кнѧзь андрѣи сн҃а своѥго мстислава на болгары и муромскыи кнѧз сн҃а своѥго и рѧзаньскыи кнѧз сн҃а своѥго
быс нелюбъ путь всѣм людем симъ зане непогодье ес зимѣ воевати болгаръ
и подуче не идѧху
бывшю же кнѧзю мстиславу на городьци совкупльшю сѧ братома своима с муромьскым и с рѧзаньскым на ѹсть ѡкы и ждаша дружины в҃ недли
и не дождавше ѣхаша с переднею дружиною
борису жидиславичю воевода бѣ в то времѧ и нарѧдъ весь держаше
и въѣхаша в поганыꙗ
без вѣсти взѧша селъ ѕ҃ Семоѥ городъ
мужи исѣкоша а жены и дѣти поима
слышавше же болгаре в малѣ дружинѣ кнѧзѧ мьстислава пришедша идуща ѡпѧт с полоном доспѣша вборзѣ и поѣхаша по них въ ѕ҃҂
за малым не спостигоша их за к҃ верстъ
кнѧзю мстиславу на ѹстьи с малою дружиною а всю дружину пустившю ѿ собе и възврати ѿ него б҃ъ поганыꙗ болгары хрсьꙗны покрывъ рукою своею
слышавше бо наши се прославиша б҃а
заступи бо ѡчи.вѣсть ѿ поганых ст҃аꙗ бц҃а и хрсьꙗньска млт҃ва
погании бо възвратиша сѧ вспѧть
а хрсьꙗне хвалѧще б҃а взвратиша сѧ в своꙗ си
Тоѥже зимы посла андрѣи кнѧз кыеву кнѧжитъ романа ростиславича
и приꙗша ѥго с чстью кыꙗне
а сн҃ови арополку да смолинескъ
В лѣт ѕ҃ х҃ п҃ а҃ Престави сѧ бл҃говѣрныи кнѧзь мстиславъ андрѣевичь мсцѧ марта въ к и҃ дн҃ь во вторник
И положиша и ѹ ст҃ое бц҃и в володимери юже цркв҃ь ѹчинилъ ѡц҃ь ѥго кнѧз андрѣи
В лѣт ѕ҃ х҃ п҃ в҃ Выбѣже рюрикъ из новагорода
потом же новгородци послаша сѧ къ андрѣю кнѧзю
и вда имъ дѣтѧ своѥ гюргѧ
и приꙗша и с чстью
в тоже лѣт не покоршим сѧ ростиславичемь кнѧзю андрѣю и в воли ѥго не ходѧщим паче же дв҃дъ ростиславичь вышегородьскыи кнѧзь здумавъ с братьею своею приѣхавъ ночи противу свѣту г кыеву ꙗтъ брата кнѧзѧ андрѣꙗ всеволода и ростиславича ꙗропорка и дружину ихъ
В тоже лѣт слышавъ кнѧзь андрѣи ꙗта брата своꙗ двд҃омь ростиславичемъ и братьею ѥго посла сн҃а своѥго геѡргиꙗ с новгородци и с ростовци и с суждалци и со всею дружиною и с воеводою борисомъ жидиславичемъ и инѣхъ кнѧзии к҃ С полкы своими
вышегородѣ же дв҃дъ затворивъ брата своѥго мстислава а сам иде по помочь в галичь
и не даша ѥму помочи
пришедши же к вышегороду с силою многою стоꙗша ѡколо города ѳ҃ недѣль
и не ѹспѣ ничтоже
възвратиша сѧ вспѧт
тогож лѣт Престави сѧ бл҃говѣрныи кнѧзь ст҃ославъ юргевичь мсцѧ генварѧ въ аі҃ дн҃ь
Се же кнѧзь избраникъ бж҃ии бѣ
ѿ ржства и до свершеньꙗ мужьства бы҃ ѥму болесть зла еꙗже болѣзни просѧхуть на сѧ ст҃ии апсли и ст҃ии ѡц҃и ѹ б҃а
кто бо постражеть болѣзнью тою ꙗкоже книгы гл҃ють тѣло ѥго мучит сѧ а дш҃а ѥго сп҃сает сѧ
також и тъ во истину ст҃ыи ст҃ославъ б҃ии ѹгодникъ избраныи въ всѣх кнѧзехъ
не да бо ѥму б҃ъ кнѧжити на земли но да ѥму црство нбсное
и по ѹспеньи ѥго положено быс ѥго тѣло в цр҃кви ст҃ыꙗ бц҃а суждали
Тогож лѣт престави сѧ кнѧзь гюрги муромьскыи мсцѧ генварѧ въ ѳ҃і дн҃ь
и хсвы црк҃ви муромѣ юже бѣ самъ создал
В лѣт ѕ҃ х҃ п҃ г Сѣдѧщю ꙗрославу кнѧзю изѧславичю в кыевѣ ѣха на нь изъѣздомъ черниговскыи кнѧзь ст҃ославъ
и въѣха в кыевъ
дружину ѥго изъима
а кнѧзь ꙗрославъ ѹтече
а кнѧгиню ѥго ꙗша с меншимъ сн҃омъ и всю дружину ѥго
и сѣде в кыѥвѣ в҃і дн҃ии
Възъврати сѧ вспѧть чернигову поимавъ имѣнье ꙗрославле бес щисла
Ꙗрослав же слышавъ ꙗко стоить кыевъ безо кнѧзѧ пограбленъ ростиславичи приѣха ѡпѧт кыеву
и на гнѣвѣхъ замысли тѧготу киꙗномъ река
вы есте подъвели на мѧ ст҃ослава
промышлѧите чимъ выкупити кнѧгиню и дѣтѧ
ѡнѣм же не ѹмѣющим что ѿвѣщати попрода весь кыевъ игумены и попы черньци и черници латину и затворы и гость и всѣ кыꙗны
и много зла створивъ кыеву поиде чернигову
в тоже времѧ черниговскому кнѧзю немирну съ ѡлгомъ ст҃ославичемъ воеваше ѡлегъ ст҃ославичь черниговьскую волость
ст҃ослав же ѹмиривъ съ ꙗрославомъ иде на ѡлга
и пожже волость ѥго
и много зла створше възвратиша сѧ чернигову
В тоже времѧ прислаша сѧ ко кнѧзю андрѣю романъ с братьею своею просѧще роману ростиславичю кыева кнѧжитъ кнѧзю андрѣю рекуще
пождѣте мало
послалъ ѥсмъ к братьѣ своеи в русь
какова ми вѣсть будет ѿ них тогда выдамъ ѿвѣтъ
ѡ ѹбьеньи андрѣевѣ
В тоже лѣт ѹбьенъ быс великыи кнѧзь андрѣи сн҃ъ великаго кнѧзѧ геѡргиꙗ внукъ мономаха володимера
ѹбьеньѥ же ѥго послѣди скажем
Се бл҃говѣрныи и хсолюбивыи кнѧзь аньдрѣи ѿ млады версты хса возлюби и всепречстую ѥго мт҃рь
смыслъ бо ѡчстивъ и ѹмъ ꙗко полату красну сию създавъ володимери и в б҃олюбѣмь златом же и каменьем драгымъ и женчюгомъ ѹкраси ю
иконами безъцѣньнами и всѧкыми ѹзорочьими ѹдиви
в неиже чюдотворнаꙗ мт҃и бж҃иꙗ к неиже вси хсьꙗне съ страхом пририщюще и с вѣрою ицѣленьꙗ приимають
и ина всѧка ст҃ыни
и и цр҃кв҃и различны постави
и манастыри многы созда
на весь бо црк҃в҃ныи чинъ и на цр҃ковникы ѿверзлъ ѥму б҃ъ ѡчи срдч҃нѣи
не ѡмрачи бо ꙋма своѥго пьꙗньствомъ
кормитель бѣ черньцем и черницѧмъ и ѹбогымъ и всѧкому чину
ꙗко възлюбленыи бѧше ѡц҃ь паче же на млстыню зѣло ѡхотивъ
ибо брашно своѥ и медъ по ꙋлицам на возѣхъ слаше болным и по затвором
слыша бо гса гл҃ща
аще створисте братьѣ моеи меншеи то мнѣ створисте
и пакы дв҃дъ гл҃еть
блж҃нъ мужь милуꙗ и даꙗ весь дн҃ь
ѡ гсдѣ ходѧ.и не поткнет сѧ
мужьство же и ѹмъ в немъ живѧше
правда же и истинна с ним ходѧста
и иного добродѣꙗньꙗ много в немь бѧше
вторыи мудрыи соломонъ бывъ тѣмь достоино ѿ г҃а побѣдныи вѣнець всприꙗлъ ѥси андрѣю мужьству тезоимените
братома бо б҃оѹмнымѧ вслѣдо кровью ѡмывъ сѧ страданьꙗ ти
аще бо не напасть то не вѣнець
аше ли не мука ни дарове
всѧкыи бо держа сѧ добродѣтели не може безъ многыхъ врѧгъ быти
и вражедное ѹбииство слышавъ напереди до сего дхм҃ь бжственымъ разгорѣвъ сѧ и ни во что же вмѣни
тѣмь в памѧт ѹбьеньꙗ твоѥго ѹдивиша сѧ нбснии анг҃ли видѧще кровь твою прольемую за хса
рыдаѥть же множьство правовѣрных зрѧще ѡц҃ѧ сирымъ и коръмителѧ ѡмраченымъ звѣзду свѣтоносну помрачаѥму
ѡканьнии же твои ѹбиицѣ ѡгнемь крстѧт сѧ конечным иже ижигаѥть всѧкого грѣха купину рекше дѣꙗнье
ты же стрстпче моли сѧ къ всемогущему б҃у дати миръ мирови
Оубьѥн же быс мц҃ѧ июнѧ въ к҃ ѳ дн҃ь на памѧт ст҃ою апслу петра и павла в субту на ночь
Началникъ же ѹбиицѧмъ петръ кучковъ зѧть
аньбалъ асинъ ключник ꙗкымъ кучковичь а всѣхъ невѣрных ѹбииць числомъ к҃ Иже сѧ были снѧли на ѡканьныи свѣтъ того дн҃и ѹ петра ѹ кучкова зѧтѧ
постигши бо ночи суботьнѣи вземше ѡружье ꙗко звѣрье дивии придоша идеже бѣ блж҃ныи кнѧзь лежа в ложници
и силою ѿломиша двери ѹ сѣнии
блж҃ныи же вскочи
и хотѣ взѧти мечь
и не бѣ ту меча
бѣ бо вынѧлъ аньбалъ того дн҃и ключник ѥго
то бо мечь бѧше стаг бориса
ѡканьнии же всоваша сѧ в ложницю вси
сѣкше ѥго саблѧми и мечи идоша прочь
ѡн же в торопѣ вскочь по них начатъ ригати и гл҃ати в болѣзни срдцѧ
ѡни же глас ѹслышавше воротиша сѧ на нь ѡпѧт
ѡн же подъбѣже подъ сѣни
налѣзъше ѥго ту и скончаша и
петръ же ѥму ѿтѧ руку десную
ѹбьѥн же быс в субту на ночь
и ѡ свѣте заѹтра мертвъ в недлю на памѧть в҃і апслу
Налѣзоша и подъ сѣньми лежаща
вземше и на коврѣ клирошане б҃олюбьскыи внесоша и в божницю
пѣвше над нимъ вложиша и в гробъ каменъ
горожане же б҃олюбьскыи и дворѧне разграбиша домъ кнѧжь
и дѣлатели иже бѧху пришли к дѣлу злато и сребро порты и паволокы и имѣнье ѥмуже не бѣ числа
и много зла створи сѧ в волости ѥго
посадникъ ѥго и тиѹновъ ѥго домы пограбиша а самѣхъ избиша
дѣтьскыѣ и мечникы избиша
а домы ихъ пограбиша не вѣдуче гл҃емаго
идѣже законъ ту и ѡбидъ много
и пакы павелъ апслъ гл҃еть
всѧка дша властелемъ повинует сѧ
власти бо ѿ б҃а ѹчинени сут
естьствомъ бо земным подобенъ есть всѧкому члвку цсрь
властью же сана ꙗко б҃ъ
вѣща бо великыи златоꙋстець
тѣм.же противѧт сѧ волости
противѧт сѧ закону б҃ью
кнѧзь бо не туне мечь носить
бж҃ии бо слуга есть
но мы на преднѧꙗ възвратим сѧ
ѳеѡдулъ же Игуменъ ст҃ое бц҃и володимерьское с клирошаны с луциною чадью и с володимерци ѣхаша по кнѧзѧ в б҃олюбое
и вземше тѣло ѥго въ е҃ дн҃ь въ четвер Привезше ѥго в володимерь с чесью положиша и ѹ чюдное и хвалы достоиное ѹ ст҃ыꙗ бц҃и златоверхое юже бѣ самъ создалъ не вда бо в животѣ своемъ тѣлу своѥму покоꙗ и ѡчима своима дрѣманьꙗ дондеже ѡбрѣте домъ истины прибѣжище всѣмъ хрсьꙗном цсрци нбсныхъ чиновъ и гсжи всеꙗ вселеныꙗ всѧкого члвка многыми путьми к сп҃снью приводѧщи
ꙗкож апслъ ѹчитъ
ѥгоже любить гсь казнить
бьеть же всѧкого сн҃а ѥгоже приемлеть
аще бо наказаньꙗ терпите ꙗко сн҃омъ вамъ ѡбрѣтает сѧ б҃ъ
не постави бо прекраснаго слн҃цѧ на ѥдином мѣстѣ а доволѣюща и ѿтуду всю вселеную ѡсьꙗти но створи ѥму встокъ полъдн҃е и западъ
тако и ѹгодника своѥго андрѣꙗ кнѧзѧ не приведе ѥго туне к собѣ а могущаꙗ таковымъ житьемь и тако дш҃ю сп҃сти но кровью мчн҃чьскою ѡмывше сѧ прегрѣшении своихъ с братома с романом и с дв҃дм ѥдинодш҃но къ хсу б҃у притече и в раистѣи пищи неиздреченьно с нима водварѧꙗ сѧ ихже ѡко не видѣ ни ѹхо слыша ни на срдце члв҃ку не взиде ꙗже ѹготова б҃ъ любѧщим ѥго тѣхъ бл҃гъ сподобивъ сѧ видѣти
в вѣкы радуеши сѧ андрѣю кнѧже великыи дерзновенье имѣꙗ ко всемогущему и б҃атыхъ б҃атѣишему на высокых сѣдѧщему
б҃у моли сѧ помиловати кнѧзѧ нашго и гсина всеволода своѥго же приснаго брата да подасть ѥму побѣду на противныꙗ и многа лѣта съ кнѧгынею и съ бл҃городными дѣтми и мирну державу ѥму и црство ѥго нынѧ и прис в бесконечныꙗ вѣкы аминь
Оувѣдѣвше же смерть кнѧжю ростовци и сужьдалци и переꙗславци и всѧ дружина ѿ мала до велика съѣхаша сѧ к володимерю и рѣша
се сѧ ѹже тако створило
кнѧзь нашь ѹбьенъ
а дѣтеи ѹ него нѣту
сн҃окъ ѥго в новѣгородѣ
а братꙗ ѥго в руси
по кого хочемъ послати в своихъ кнѧзех
нам суть кнѧзи муромьскыѣ и рѧзаньскыи близь в сусѣдех
боим сѧ льсти ихъ ѥда поидут изънезапа ратью на нас кнѧзю не сущю ѹ нас
пошлем къ глѣбу рекуще
кнѧзѧ нашго б҃ъ поꙗлъ
а хочемъ ростиславичю мстислава и ꙗрополка твоею шюрину
а хрсънаго цѣлованьꙗ забывше цѣловавше къ юргю кнѧзю на менших дѣтех на михалцѣ и на братѣ ѥго и преступивше хесное цѣлованьѥ посадиша андрѣа
а меншаꙗ выгнаша
ни здѣ по андрѣи помѧнуша сѧ но слушаху дѣдилцѧ и бориса рѧзаньскою послу
и ѹтвердивше сѧ ст҃ою бц҃ею послаша ко глѣбови
тобѣ своꙗ шюрина а наша кнѧзѧ
да се ѹтвердивше сѧ межю собою послахом к тобѣ послы своꙗ атъ приставишь к ним своꙗ послы атъ идуть по кнѧзи наши в русь
глѣбъ же слышавъ радъ быс ѡже на него чсть вскладывають а шюрину же ѥго хотѧть
и ѹтвердивъше сѧ хрсънымъ цѣлованьем и ст҃ою бц҃ею послаша по нею рекуще
ѡц҃ь ваю добръ былъ коли кнѧжилъ ѹ нас
а поѣдита к нам кнѧжитъ
а инѣх не хочемъ
и приѣхавше сли повѣдаша рѣчь дружиньню
и сущю ту михалку гюргевичю с нима ѹ ст҃ослава кнѧзѧ черниговѣ и рекоста мстиславъ и ꙗрополкъ
помози б҃ъ дружинѣ ѡже не забывають любве ѡц҃а нашго
и здумавше сами рекоша
любо лихо любо добро всѣм намъ
поидемъ вси д҃ гюргевича в҃ а ростиславича в҃
и ꙗрополкъ ростиславичь ѹтвердивше сѧ межи собою давше старѣишиньство михалку и цѣловавъше крстъ ѹ епспа черниговьскаго из рукы и приѣхаста на москву
и слышавше ростовци негодоваша
рекоша ꙗрополку
ты поѣди сѣмо
а михалку рекоша
пожди мало на москвѣ
ꙗрополкъ же поѣха ѡтаи брата к дружинѣ переꙗславлю
михалко же видѣвъ брата ѣхавша и ѣха володимерю
а дружина всѧ видѣвше кнѧзѧ ꙗрополка цѣловаша и
ѹтвердивше сѧ крстнымъ цѣлованьемь с ним ѣхаша к володимерю на михалка
михалко же затвори сѧ в городѣ не сущим володимерцем володимери
ѣхали бо бѧху по повелѣнью ростовець противу кнѧзема с полторы тысѧчѣ
и ти тако цѣловаша крстъ
приѣхаша же со всею силою ростовьскаꙗ землѧ на михалка к володимерю
и много зла створиша
муромцѣ и рѧзанцѣ приведоша
и пожгоша ѡколо города
володимерци бьꙗхут сѧ с города ст҃ѣи бц҃е помагающи м
и стоꙗша ѡколо города з҃ недѣль
И ст҃аꙗ бц҃ѧ избави град свои
володимерци же не терпѧче глада рѣша михалку
мири сѧ а любо кнѧже промышлѧи ѡ собѣ
ѡн же ѿвѣщавъ реч
прави ѥсте
ци хотите мене дѣлѧ погыбнути
поѣха в русь
и проводиша ѥго володимерци с плачемъ
и потомъ володимерци ѹтвердивше сѧ с ростиславичема крстнымь цѣлованьем ꙗко не створити има в городѣ никакого зла выдоша съ крсты противу мстиславу и ꙗрополку из города
и вшедшим в городъ ѹтѣшиста володимерцѣ
и роздѣливше волость ростовьскую сѣдоста кнѧжитъ
а ꙗрополка кнѧзѧ посадиша володимерци с радостью в городѣ володимери на столѣ въ ст҃ѣи бц҃е весь порѧдъ положше
не противу же ростиславичема бьꙗхут сѧ володимерци но не хотѧше покорити сѧ ростовцем зане молвѧхуть
пожьжемъ и
пакы ли посадника в немь посадим
то суть наши холопи каменьници
потом же ростовци посадиша ѹ собе мстислава ростовѣ на столѣ дѣдни и ѡтни с радостью великою
Тоѥж зимы ѡжени сѧ ꙗрополкъ ростиславичь кнѧзь володимерьскыи
пославъ смолиньску поꙗ за сѧ кнѧгыню всеславлю дочерь кнѧзѧ витепьскаго
и вѣнча сѧ с нею в володимери ѹ ст҃ое бц҃и мсцѧ генвар въ г҃ дн҃ь мѧсопусное недлѣ во вторк
В тож лѣт смолнѧне выгнаша ѿ собе ꙗрополка романовича
а ростислава мстиславича введоша во смольнескъ кнѧжитъ
В лѣт ѕ҃ х҃ п҃ д Сѣдѧщема ростиславичема в кнѧженьи землѧ ростовьскыꙗ роздаꙗла бѧста по городомъ посадничьство русьскым дѣдьцкимъ
ѡни же многу тѧготу людем симъ створиша продажами и вирами
а сама кнѧзѧ молода бѧста слушаꙗ болѧръ
а болѧре ѹчахуть ꙗ на многое имѣньѥ
и ст҃ое бц҃и володимерьское золото и сребро взѧста первыи дн҃ь
ключѣ полатнии црк҃вныꙗ ѿꙗста
и городы еꙗ и дани что же бѧшеть далъ црк҃ви тои блж҃ныи кнѧзь андрѣи
и почаша володимерци молвити
мы ѥсмы волнаꙗ кнѧзѧ приꙗли к собѣ и крстъ цѣловали на всемь
а си ꙗко не свою волость творита ꙗко не творѧщи сѧ сѣдѣти ѹ нас
грабита не токмо всю но и црк҃ви
промышлѧите братꙗ
и послаша сѧ к ростовцем и к суждалцем ꙗвлѧюще имъ свою ѡбиду
ѡни же словомъ суще по них а дѣломъ далече суще
а болѧре кнѧзю тою держахут сѧ крѣпко
володимерци же ꙋкрѣпивше сѧ послаша сѧ чернигову по михалка рекуще
ты еси старѣе в братьи своеи
поиди володимерю
аще что замыслѧть на нас ростовци и суждалци про тѧ то како ны с ними б҃ъ дасть и ст҃аꙗ бц҃ѧ
и се быс новое чюдо ст҃ое бц҃и
пришедшю бо михалку с братом всеволодомь и с володимером ст҃ославичемь идущимъ к москвѣ володимерци выѣхаша противу
слыша же мстиславъ и ꙗрополкъ и здумаста с дружиною своѥю
повелѣша ꙗрополку ити противу с полкомъ своим ѹсрѣтше и бити сѧ с нимь не пустѧще и сѣмо володимерю
и бж҃ьимь промыслом минуста сѧ в лѣсѣхъ
михалко с москвы поѣха володимерю
а ꙗрополкъ инѣмъ путемъ ѣха на москву
приде же вѣсть ко мьстиславу ѿ ꙗрополка
михалко ес немощенъ
несут ѥго на носилѣхъ
а с ним дружины мало
а ꙗзъ по немь иду ѥмлѧ задъ дружины ѥго
а поиди брате вборзѣ противу ѥму
атъ не внидеть в володимерь
си же вѣсть приде ѥму в субту
и ꙗви дружинѣ
заѹтра поѣха изъ суждалѧ борзо ꙗкож и на заꙗць дружинѣ постигающи ѥго
михалку недоѣхавше володимерѧ за е҃ верстъ срѣте и мстиславъ с своѥю дружиною изънезапа
и выступи полкъ изъ загорьꙗ
вси во бронѧх ꙗко во всѧкомь леду
и подъꙗша стѧгъ
михалку доспѣвающю и нарѧжаючи полкы своꙗ и поидоша мстиславичи кличюче ꙗко пожрети хотѧще
стрѣлцемъ стрѣющим сѧ ѡбоимъ межи собою полкома и не доѣхавше мстиславичи повергоша стѧгъ и побѣгоша гоними гнѣвомь бж҃ьимь и ст҃ое бц҃и знаменью не сущю на ѡбоихъ промысломъ бж҃ьимъ
и про то мнози ѹбѣжаша ꙗко не рознѧти ратных бѣ ту
и поможе б҃ъ михалку и ѡц҃а и дѣда ѥго мл҃тва и прадѣда ѥго и цѣлованьѥ крстное зане цѣловавше крстъ и уничижиша и бв҃и пакы помагающю ѥму и ѡправившю предо всѣми члв҃кы
михалко же побѣди полкъ в дн҃ь недѣлныи
и поѣхавъ володимерь с чстью и с славою великою дружинѣ ѥго и володимерцемъ ведущимъ пред нимъ колодникы бу҃ наказавшю кнѧзии крста чстнаго не преступати и старѣишаго брата чтити а злых члв҃къ не слушати иже не хотѧть межи братьею добра
выидоша же со крсты противу михалку и брату ѥго всеволоду игумени и попове и вси людье
и въѣха в городъ к ст҃ѣи бц҃ѣ июнѧ мсцѧ въ е҃і дн҃ь а в дн҃ь недѣлныи
Мьстислав же бѣжа новугороду а ꙗрополкъ рѧзаню
а ростиславлюю мт҃рь их с снохома приꙗша володимерци
михалко же приѣха володимерю
да городы ст҃ое бц҃и ꙗже бѣ ѿꙗлъ ꙗрополкъ
и быс радос велика в володимери градѣ
видѧще ѹ собе великого кнѧзѧ всеꙗ ростовьскъꙗ земли мы же да подивим сѧ чюдному и великому и преславному мт҃ре бж҃ьꙗ како заступи град свои ѿ великих бѣдъ и гражаны своꙗ ѹкрѣплѧѥть
не вложи бо имъ б҃ъ страха
и не ѹбоꙗша сѧ кнѧзѧ два имуще въ власти сеи
и болѧръ ихъ прѣщеньꙗ ни во что же положиша за з҃ недѣль Безо кнѧзѧ будуще в володимери градѣ толико възложьше всю свою надежю и ѹпованье к ст҃ѣи бц҃ѣ и на свою правду
новгородци бо из начала и смолнѧне и кыꙗне и всѧ власти ꙗкож на дому на вѣча сходѧт сѧ
на что же старѣишии сдумають на томьже пригороди стануть
а здѣ городъ старыи ростовъ и суждаль
и вси болѧре хотѧще свою правду поставити не хотѧху створити правды бж҃ьꙗ
но како нам любо рекоша тако ж створим
володимерь ес пригородъ нашь
противѧще сѧ б҃у и ст҃ѣи бц҃ѣ и правдѣ бж҃ьѣ слушающе злых члв҃къ развратниковъ не хотѧщих намъ добра завистью граду сему и живущим в немь
постави бо преже градо сь великии володимеръ и потомъ кнѧзь андрѣи
сего же михаила избра ст҃аꙗ бц҃а ꙗкож въ еуагльи гл҃еть
исповѣдаю ти сѧ ѡч҃е гси нбси и земли ꙗко ꙋтаилъ се ѿ прм҃дрыхъ и разуменъ ѿкрылъ ѥси младенцем
тако и здѣ не разумѣша правды бж҃ьꙗ исправити ростовци и суждалци давнии творѧще сѧ старѣишии
новии же людье мѣзини и володимерьстии ѹразумѣвше ꙗша сѧ по правъду крѣпко
и рекоша вси собѣ
любо михалка кнѧзѧ собѣ налѣземъ а любо головы своѣ положим за ст҃ую бц҃ю и за михалка
и ѹтѣши и б҃ъ и ст҃аꙗ бц҃ѧ чюдотворнаꙗ володимерьскаꙗ
ѥгоже бо члв҃къ просить ꙋ б҃а всѣм срдцмь то б҃ъ ѥго не лишить
се бо володимерци прославлени бм҃ь по всеи земьли за ихъ правду бв҃и имъ помагающю
Потом же прислаша сѧ к михалкови кнѧзю суждалци рекуще
мы кнѧже на полку томь со мстиславом не были
но были с ним болѧре
а на нас лиха срдца не держи
но поѣди к нам
михалко же ѣха в суждаль и и суждалѧ ростову
и створи людем весь нарѧдъ ѹтвердивъ сѧ крстнымъ цѣлованьем с ними и чсть возма ѹ них и дары многы ѹ ростовець
и посади брата своѥго всеволода в переꙗславли
а сам възврати сѧ володимерю
В тоже лѣт иде михалко на глѣба к рѧзаню
и бывшю ѥму на мерьскои ѹсрѣтоша и посли глѣбови рекуще
глѣбъ сѧ клѧнѧеть
азъ во всемь виноватъ
а нонѣ ворочю все что ѥсмъ поималъ ѹ шюрину своею ѹ мстислава и ѹ ꙗрополка и до золотника
и ст҃ую бц҃ю взѧлъ бѧше ѹ володимерьскоѥ црк҃ве
что и до книгъ и то все вороти
михалко же ѹлади сѧ с ним
и ѣха ѡпѧт володимерю
В лѣт ѕ҃ х҃ п҃ е Престави сѧ бл҃говѣрныи и хрстолюбивыи кнѧзь михалко сн҃ъ гюргевъ внукъ мономаха володимера В субту заходѧщю слн҃цю июнѧ мсцѧ въ к҃ дн҃ь на памѧт стаг ѡц҃а меѳодьꙗ
И положиша и ѹ ст҃ое бц҃и золотоверхое в володимери юже бѣ создалъ брат ѥго андрѣи
володимерци же помѧнувше б҃а и крстноѥ цѣлованье к великому кнѧзю гюргю вышедше передъ золотаꙗ ворота цѣловаша крстъ ко всеволоду кнѧзю брату михалкову и на дѣтехъ ѥго
посадиша и на ѡтни и на дѣдни столѣ в володимери
В тоже лѣт приведоша ростовци и болѧре мстислава ростиславича из новагорода рекуше
поиди кнѧже к нам
михалка б҃ъ поꙗлъ на волзѣ на городци
а мы хочем тебе
а иного не хочемъ
на живого кнѧзѧ михалка повели бѧхуть ѥго
ѡн же приѣха ростову
совокупивъ ростовци и болѧре гридьбу и пасынкы и всю дружину поѣха к володимерю
всеволодъ же поѣха противу ѥму с володимерци и с дружиною своѥю и что бѧше боꙗръ ѡстало сѧ ѹ него
а по переꙗславци посла мстиславича ꙗрослава сн҃овцѧ своѥго
всеволоду же бывшю за суждалем ѹзрѣша чюдную мт҃рь бж҃ью володимерьскую и весь град и до ѡснованьꙗ акы на вздусѣ стоꙗщь
ꙗви б҃ъ и ст҃аꙗ бц҃ѧ новое чюдо
кнѧзю позорующю и всему полку вси же зрѧще таковаго чюда гл҃ху
кнѧже правъ ѥси
поѣди противу ѥму
кнѧзь же всеволодъ бл҃госердъ сы не хотѧ крове прольꙗти посла къ мстиславу гл҃ѧ
брате ѡже тѧ привели старѣишаꙗ дружина а поѣди ростову
а ѿтолѣ миръ възмевѣ
тобе ростовци привели и болѧре
а мене былъ с братомъ б҃ъ привелъ и володимерци
а суздаль буди нама ѡбче
да кого всхотѧть то имъ буди кнѧзь
ѡн же послушавъ рѣчи ростовьское и болѧрьское
величавы будущи и хрсьнаго цѣлованьꙗ забывъ молвѧхуть бо ѥму аще ты миръ даси ѥму но мы ѥму не дамы помысливше высокоꙋмьем своимъ не вѣдуще ꙗко б҃ъ даѥть власть ѥмуже хощеть
поставлѧеть бо цсрѧ и кнѧзѧ вышнии
аще каꙗ землѧ ѹправит сѧ пред бм҃ь поставлѧеть еи кнѧзѧ праведьна любѧща суд и правду
аще бо кнѧзи правдиви бывають то много ѿдаѥть сѧ согрѣшеньꙗ земли тои
да поне то ес глава земли
мстислав же не послуша рѣчи всеволода стрыꙗ своѥго хотѧща ѥму добра но слушаеть добрыны долгаго матѣꙗ шибутовича и иных злых члв҃къ
кнѧзь же всеволодъ приѣхавъ къ юрьеву сожда сѧ с переꙗславци
сказа имъ рѣчь мстиславлю
ѡни же рекоша ѥму
ты ѥму добра хотѣлъ
а ѡнъ головы твоеꙗ ловить
поѣди кнѧже к нему насъ перестоꙗвъ
а то ему дѣти ны жены
брату твоѥму михалку ѹмершю еще девѧтаго дн҃е нѣтуть
а ѡнъ хочеть кровь прольꙗти
кнѧзь же всеволодъ надѣꙗ сѧ на б҃а и на ст҃ую бц҃ю юже видѣ ѹ суждалѧ переѣхавъ рѣку къзу в суботу рано и поѣха к нему полкы нарѧдивъ
мстислав же стоꙗше доспѣвъ ѹ липиць
стрѣлцем стрѣлѧющим сѧ межи полкома поидоша к собѣ на грунахъ ѡбои
и покрыша поле юрьевьское
и б҃ъ поможе всеволоду юрьѥвичю мсцѧ июнѧ въ к҃ з дн҃ь на памѧт стаг сампсона страньноприимцѧ
И побѣже мстиславъ и дружина ѥго
добрыну долгаго ту ѹбиша и иванка степанковича и инѣхъ
а ростовци и болѧръ всѣ повѧзаша
а ѹ всеволодова полку не быс пакости бм҃ь и крстмъ чстнымь
а села болѧрьскаꙗ взѧша и кони и скотъ
мстислав же бѣжа ростову а из ростова новугороду
кнѧзь жь вссеволодъ побѣдивъ полкъ възврати сѧ володимерю с чстью великою
а володимерци и дружина поведоша колодникы и скотъ погнаша и кони славѧще б҃а и ст҃ую бц҃ю и крстную силу ѥгоже переступили бѧху ростовци и болѧре
да доколѣ бв҃и терпѣти над нами
за грѣхы наведе на них
и наказалъ по достоꙗнью рукою бл҃говѣрнаго кнѧзѧ всеволода сн҃а юргева
мьстиславу же прибѣгшю новугороду рекоша ѥму новгородци
ѹдарилъ ѥси пѧтою новъгородъ
и шелъ ѥси былъ на стрыꙗ своѥго на михалка повабленъ ростовци
да ѡже михалка б҃ъ поꙗлъ а с братом ѥго съ всеволодомъ б҃ъ росудилъ тѧ
чему к намъ идеши
и не приꙗша ѥго
ѡн же ѣха из новагорода рѧзаню
и подъмолви глѣба рѧзаньскаго кнѧзѧ зѧтѧ своѥго
глѣбъ же на ту ѡсень приѣха на московь
и пожже городъ весь и села
кнѧзь же всеволодъ поѣха к нему
и бывшю ѥму за переꙗславлемъ подъ шерньскымъ лѣсом в тоже времѧ приѣхали к нему новгородци милонѣжькова чадь
и рекоша ѥму
кнѧже не ходи без новгородьскых сн҃овъ
поиди на нь ѡдиноꙗ с нами
кнѧзь же всеволодъ послушавъ новгородець възложивъ ѹпованье на б҃а и на ст҃ую бц҃ю възврати сѧ володимерю
а глѣбъ пожегъ москву иде рѧзаню
Тогож лѣт На зиму иде кнѧзь всеволодъ на глѣба к рѧзаню с ростовци и с суждальци и со всею дружиною
и присла к нему ст҃ославъ всеволодичь сн҃а своꙗ в помочь ѡлга и володимера
приде же к нему глѣбовичь володимеръ сн҃овець ѥго ис переꙗславлѧ
и бывшим имъ ѹ коломны приде вѣсть ѡже глѣбъ шелъ володимерю инѣмъ путемъ и воюеть ѡколо володимерѧ и с половци с погаными
много бо зла створи црк҃ви б҃олюбьскои юже бѣ ѹкрасилъ андрѣи кнѧзь добрыи иконами и всѧкимъ ѹзорочьем златомъ и сребром и каменьем драгым
и ту црк҃вь повелѣ выбивше двери
разграби с погаными
и села пожже боꙗрьскаꙗ
а жены и дѣти и товаръ да поганым на щитъ
и многы црк҃ви запали ѡгнемь
да не чюдит сѧ никтоже ѡ семь
идеже множьство грѣх ту видѣньꙗ всѧкого показаньꙗ
сего ради гнѣвъ простре сѧ
ѡви ведут сѧ полонени
друзии посѣкаѥми и до молодыхъ дѣтии
инии на месть даѥми поганым
друзии трепетаху зрѧще ѹбиваѥмых
и тако глѣбъ кнѧзь б҃а разгнѣви и ст҃ую бц҃ю
но на преднеѥ възвратим сѧ
кнѧзь же всеволодъ възвративъ сѧ ѿ коломны приде ѡпѧть в землю свою
и ѡбрѣте глѣба стоꙗща на колахши на рѣцѣ с половци и с полономъ
и не совкупиша сѧ битъ ѡбои за мсць
бѣ бо не лзѣ переити рѣкы твердью
кнѧзь же всеволодъ нарѧдивъ полкы на масленѣи недлѣ и пусти возы на ту сторону рѣкы идеже глѣбъ стоꙗше
глѣбъ же нарѧди полкъ со мстиславомь с ростиславичемъ на возы
кнѧзь же всеволодъ посла сн҃овца своѥго володимера с переꙗславци и нѣколико дружины с ним кдѣ вози стоꙗхуть противу мстиславу
а глѣбъ и романъ сн҃ъ ѥго и игорь и ꙗрополкъ перешедъ колахшю и поидоша ко всеволоду на прускову гору
и не дошедше до стрѣлища ѡдиного всеволожа полку и ту абье побѣгнуше переди мстиславъ на сеи сторонѣ рѣкы
а глѣбъ постоꙗвъ мало видѣвъ мстислава бѣжавша побѣже гоним бж҃ьимъ гнѣвомъ
всеволодъ же кнѧзь погна в слѣдъ ихъ со всею дружиною ѡвы сѣкуще ѡвы вѧжюще
и ту самого глѣба ꙗша руками и сн҃а ѥго романа и шюрина ѥго мстислава ростиславича
и дружину ѥго всю изъимаша
и думци ѥго извѧза всѣ и бориса жидиславича и ѡлъстина и дѣдилцѧ и инѣх множство
а поганыѣ половци избиша ѡружьем
тѣм.же и мы послѣдующе дв҃ду прр҃ку гл҃емъ
б҃е мои положи ꙗ ꙗко коло
ꙗко ѡгнь предъ лицемъ вѣтру иже попалѧѥть дубравы тако пожениши ꙗ гнѣвомъ твоимь
исполнь лицѧ ихъ досаженьꙗ
се бо ѡскверниша ст҃ыи дом твои
да в правду всприꙗша възмездье
судъ бо безъ млсти не створшему млсть
поможе б҃ъ и ст҃аꙗ бц҃ѧ всеволоду кнѧзю в понедѣлник ѳеѡдоровы недѣли
и възврати сѧ с побѣдою великою в володимерь
И приведше в градъ володимерь кнѧзѧ глѣба съ сн҃омъ своимъ романом и с шюриномъ ꙗрополкомъ
и дружина ихъ всѧ изъимана и всѣ вельможи ихъ
быс радость велика в володимерѣ
и на третии дн҃ь быс мѧтежь великъ в градѣ володимери
всташа боꙗре и купци рекуще
кнѧже мы тобѣ добра хочемъ и за тѧ головы своѣ складываѥмъ
а ты держишь ворогы своѣ просты
а се ворози твои и наши суждалци и ростовци любо и казни любо слѣпи али даи нам
кнѧзю же всеволоду бл҃говѣрну и б҃обоꙗзниву не хотѧше того створити повелѣ всадити ихъ в порубъ людии дѣлѧ абы ѹтишил сѧ мѧтежь
а по ꙗрополка посла гл҃ѧ рѧзанцемъ
вы имѣте нашего ворога
али иду к вамъ
рѧзанци же здумаша рекуще
кнѧзь нашь и братьꙗ наши погыбли в чюжемъ кнѧзи
ѣхавше в вороножь ꙗша ѥго сами
и приведоша ѥго в володимерь
и всадиша и ту же
по малѣ же дн҃ии всташа ѡпѧт людье вси и боꙗре
и придоша на кнѧжь дворъ многое мьножьство съ ѡружьемъ рекуще
чего ихъ додержати хочемъ
слѣпити и
кнѧзю же всеволоду печалну бывшю не могшю ѹдержати людии множьства ихъ ради клича
В лѣт ѕ҃ х҃ п҃ ѕ Новгородци цѣловавше ко всеволоду юргевичю крстъ и не ѹправиша
ѡнъ же иде к торжьку в волость ихъ
и не хотѧше взѧти города
бѣша бо ѡбѣщали сѧ дань дати ѥму новоторжьци
и не ѹправиша
дружина же всеволожа начаша кнѧзю жаловати сѧ
мы не цѣловатъ ихъ приѣхали
ѡни кнѧже б҃ви лжють и тобѣ
и се рекше ѹдариша в конѣ
и взѧша городъ
мужи повѧзаша
а жены и дѣти на щитъ
и товаръ взѧша
а городъ пожгоша весь за новгородьскую неправду ѡже на дн҃и цѣлують крстъ чстныи и переступають
тѣм.же пррк҃мъ гл҃еть нам
разумѣхъ реч ꙗко жестокъ ѥси и шиꙗ желѣзна выѣ твоеи
того ради ѹдержах ѿ васъ дождъ
предѣлъ ѥдинъ ѡдождихъ
а другаго не ѡдождих
исше
и поразихъ вы зноемъ и различьными казньми
то и ту не ѡбратисте сѧ ко мнѣ
сего ради винограды ваша и нивы ваша и дубравы ѹстроихъ
а злобъ ваших не могохъ истерти
захарьꙗ бо прр҃къ серпъ видѣ ѡгненъ съ нб҃се грѧдущь
и реч
на кого гси послалъ ѥси серпъ сии
реч ѥму гсь
на кленущаꙗ именем моим и преступающе
клѧтволюбець бо мужь всѧкъ потребит сѧ
кнѧзь же всеволодъ взѧ городъ торжекъ мсцѧ декамб въ и҃ дн҃ь на памѧт стаг потапьꙗ
Полонъ пусти в володимерь
а сам пебравъ дружины нѣколико ѣха к ламьскому волоку и пусти на воропъ
и пригнавше дружина ꙗша кнѧзѧ мстиславича ꙗрослава сн҃овцѧ ѥму
а городъ пожже
а людье бѧху выбѣгли
а жита пожгоша и до всего
кнѧзь же всеволодъ възврати сѧ в володимерь
В лѣт ѕ҃ х҃ п҃ з Престави сѧ новѣгородѣ пороздноѣ недѣл кнѧзь мстиславъ ростиславичь внукъ гюргевъ
положенъ быс въ ст҃ѣи соѳьи
В лѣт ѕ҃ х҃ п҃ и Престави сѧ кнѧзь мьстиславъ сн҃ъ ростиславль внукъ мстиславль в субту н.҃ю
и положенъ быс в ст҃ѣи соѳьи юже созда володимеръ ꙗрославичь
В тож лѣт Присласта сѧ глѣбовича всеволодъ и володимеръ ко всеволоду юргевичю рекуще
ты гснъ
ты ѡц҃ь
брат наю старѣишии романъ ѹимаеть волости ѹ наю слушаꙗ тестѧ своѥго ст҃ослава
а к тобѣ крстъ цѣловалъ и переступилъ
кнѧзь же всеволодъ иде к рѧзаню
и бывшю ѥму ѹ коломны срѣтоста и та брата кнѧжича с поклоном
кнѧзь же всеволодъ приꙗ ею в любовь
и поидоша ѿ коломны
ту в коломнѣ ст҃ославича глѣба ꙗ кнѧзь всеволодъ и посла и в володимерь
сторожеве же романови перебродили сѧ бѧху чересъ ѡку и ѹсрѣтоша сѧ с нашими сторожи
и б҃ъ поможе нашим сторожемъ
ѡни же побѣгоша а наши погнаша
и притиснуша ихъ к рѣцѣ ѡцѣ
ини избиша
другыꙗ изъимаша
а ини истопоша
роман же то слышавъ побѣже в поле мимо рѧзань
а братью свою игорѧ и ст҃ослава затвори в рѧзани
кнѧзь же всеволодъ иде к рѧзаню
взѧ городъ борисовъ глѣбовъ
пришед же к рѧзаню миръ створи с романомъ и со игоремъ
на всеи воли всеволожи цѣловаша крстъ
и порѧдъ створивъ в сеи братьи роздавъ имъ волость ихъ комуждо по старѣишиньству възврати сѧ в володимерь
В лѣт ѕ҃ х҃ п҃ ѳ Приде кнѧзь всеволодичь ст҃ославъ с новгородци и с половци с погаными и с черниговци на всеволода юргевича
всеволодъ же поиде противу ѥму и ѹсрѣте и на вленѣ на рѣцѣ
и стоꙗше промежи собою двѣ недѣли
дружина же всеволожа хотѧхуть крѣпко ѣхати на ст҃ослава
всеволодъ бл҃госердъ сы не хотѧ крове прольꙗти не ѣха на нь
ѡн же стоꙗвъ в҃ недѣли ꙋбоꙗ сѧ разводьꙗ
пожга городъ дмитровъ
възврати сѧ ѡпѧт в русь а кнѧзь всеволодъ в володимерь
В лѣт ѕ҃ х҃ ч҃ Новгородци приведоша к собѣ володимера ст҃ославича а ꙗрополку даша торъжекъ
ѡн же сѣдѧ на торжку поча воѥвати волгу люди всеволожѣ
кнѧзь же всеволодъ изъѣздомъ ѣха к торъжку и приѣхавъ стоꙗ ѡколо города мсць
и людье изнемогоша сѧ в городѣ з голода и конину ꙗдѧху и передаша сѧ
и взѧша городъ
а кнѧзѧ ꙗрополка ꙗша
и възврати сѧ с побѣдою в володимерь
а новгородци приведъ в володимерь пусти ихъ ѡпѧть на торжекъ
В лѣт ѕ҃ х҃ ч҃ а Престави сѧ бл҃говѣрнаꙗ кнѧгыни ѡлга нареченаꙗ чернечьскы ѥѹѳросиньꙗ мсца иѹлиꙗ въ д҃ дн҃ь
И положена быс в ст҃ѣи бц҃и в володимери
В лѣт ѕ҃ х҃ ч҃ в Иде кнѧзь всеволодъ со изѧславомъ глѣбовичемъ сн҃овцемъ своимъ и с володимеромь ст҃ославичемь и съ мстиславомъ двд҃вчемъ и съ глѣбовичи рѧзаньскаго с романомъ и со игоремъ и со всеволодомъ и с володимеромъ и с муромьскымъ володимеромъ
приде в землю болгарьскую
и высѣдъ на берегъ поиде к великому городу
и ста ѹ тухчина городка
и перестоꙗвъ ту в҃ дн҃и поиде на третии дн҃ь к великому городу
сторожемъ напередъ ѣздѧщим ѿтолѣ же бѣлозерскыи полкъ ѿрѧди къ лодьꙗмъ а воѥводьство да ѳомѣ лазковичю
пошедшю же кнѧзю в поле ѹзрѣша наши сторожеве полкъ в поли и мнѧху болгарьскыи полкъ
и приѣхаша е҃ мужь ис полку того и ѹдариша челомъ передъ кнѧземъ всеволодомъ и сказаша ѥму рѣчь
кланѧют сѧ кнѧже половци емѧкове
пришли ѥсьмы ко кнѧземъ болгарьскым воѥватъ болгаръ
кнѧзь же всеволодъ здумавъ с братьею своею и с дружиною води ихъ в роту в половьцьскую
поима ихъ поиде к великому городу
и приде кнѧзь к городу
и перешедъ черемисанъ въ а҃ дн҃ь Нарѧди полкы
а самъ поча думати с дружиною
изѧслав же глѣбовичь внукъ юргевъ доспѣвъ с дружиною возма копье потъче къ плоту кдѣ бѧху пѣши вышли из города твердь ѹчинивше плотомь
ѡн же въгнавъ за плотъ къ воротомъ городнымъ изломи копье
и ту ѹдариша ѥго стрѣлою сквозѣ бронѣ подъ срдце
и принесоша и лѣ жива в товары
болгаре же из города и в собѣкулѧ и из челмата поидоша въ лодьꙗх а ис торцьскаго на конихъ на лодьѣ наши
и приѣхавше имъ на лодьѣ наши же бж҃ьею помощью ѹкрѣплѧеми поидоша противу имъ
ѡни же видѣвше побѣгоша
а наши погнаша сѣкуще поганыꙗ бохмиты
и прибѣгше к волзѣ въ ѹчаны и ту абье ѡпровергоша ѹчаны
и тако истопоша боле тысѧчи ихъ бж҃ьимъ гнѣвомъ гоними и ст҃ою бц҃ею и всеволода кнѧзѧ млт҃вою
кнѧзь же всеволодъ стоꙗвъ ѡколо города і҃ дн҃и
Видѣвъ брата изнемагающа и болгаре выслали сѧ бѧху к нему с миромъ поиде ѡпѧть къ исадомъ
и ту на исадѣх б҃ъ поꙗ изѧслава
и вложиша и в лодью
кнѧзь же всеволодъ възврати сѧ в володимерь
а конѣ пусти на мордву
а изѧслава привезъше положиша и ѹ ст҃ое бц҃и володимери
В лѣт ѕ҃ х҃ ч҃ г Кнѧзь всеволодъ посла г кыеву к ст҃ославу къ всеволодичю и к митрополиту никиѳору просѧ епспа хотѧ поставити луку смѣренаго дх҃мь кроткого игумена стго сп҃са на берестовѣм
митрополитъ же никиѳоръ не хотѧше поставити ѥго зане бѣ на мьздѣ поставилъ николу грьчина кнѧзю всеволоду не хотѧщю ѥго паче же бг҃ви
нѣс бо достоино наскакати на ст҃ительскыи чинъ на мьздѣ
но ѥгоже б҃ъ позоветь и ст҃аꙗ бц҃ѧ кнѧзь въсхочеть и людье
тако и сего игумена луку б҃у извольшю и ст҃ѣи бц҃ѣ и кнѧзю всеволоду за ѥго кротость и смѣреньѥ
митрополитъ же никиѳоръ повелѣ николѣ грьчину ѿписати сѧ землѣ русьстѣи
и постави сего луку епспмъ ростову и володимерю и суждалю и всеи земли ростовьскои
поставлен же быс мсцѧ марта въ аі҃ дн҃ь на памѧт стаг соѳроньꙗ архиепспа ѥрслмьскаго
Быс же сь мужь молчаливъ млстивъ къ ѹбогымъ и вдовицам ласков же ко всѧкому б҃ату и ѹбогу смѣрен же и кротокъ рѣчью и дѣломъ ѹтѣшаꙗ печалныꙗ по истинѣ добрыи пастухъ иже пасеть словесныꙗ ѡвцѧ нелицемѣрно с кротостью и с расмотреньем блюда ихъ и бдѧ за нь дн҃ь и нощь и послѣдьствуꙗ ѡбычаю ст҃хъ и преходѧ ѿ дѣла в дѣло ꙋншеѥ и ѡбычныꙗ молбы б҃у въздаꙗ в воню бл҃гоꙋханьꙗ приносѧ кадило мл҃твеное тѣмьꙗнъ бл҃говоньныи побѣдивъ мирьскую похоть и миродержьцѧ кнѧзѧ вѣка сего супротивника поправъ дьꙗвола и ѥго козни
побѣдникъ ꙗви сѧ противным ѥго стрѣлам и гордым помыслом ставъ супротивно ѹкрѣпивъ сѧ ѡружьемь крстнымъ поношенье црство на собѣ носѧ
не имаши бо града сде
но будущаго взискаѥши вѣрою непобѣдимою и б҃жьею помочью
моли сѧ за порученое тобѣ стадо за люди хрсьꙗньскыꙗ за кнѧзѧ и за землю ростовьскую иже взирающе на въздержанье твоѥ прославлѧють б҃а нынѣ и присно и в бесконечныꙗ вѣкы
Тогоже лѣт быс пожаръ великъ в володимери градѣ мсцѧ априлѧ въ и҃і дн҃ь на памѧт стаг семеѡна Оужикы гснѧ в середу
погорѣ бо мало не весь городъ и црк҃вии числомъ л҃ и в҃
И зборнаꙗ цр҃кы ст҃аꙗ бц҃ѧ златоверхаꙗ юже бѣ ѹкрасилъ бл҃говѣрныи кнѧзь андрѣи и та загорѣ сѧ сверху и что бѧше в неи днѣ ѹзорочии поникадила сребренаꙗ и ссудъ златых и сребреных и портъ золотошитых и женчюгом и чюдных иконъ золотомъ кованых и каменьѥм драгымъ и женчюгомъ великим имже нѣс числа
б҃у попущьшю грѣхъ ради наших и ѹмъ ѿ члв҃къ ѿѥмъшю и вымыкаша изъ цр҃ькви на дворъ до всего а ис терема куны и книгы и паволокы ѹкси црк҃вныѣ иже вѣшаху на праздникъ и до ссудъ имже нѣс числа
все ѡгнь взѧ безъ ѹтеча ꙗкож древле кивотъ бж҃ии плѣненъ быс иноплеменьникы
се же сѧ здѣꙗ грѣх ради наших ꙗко ꙋмножиша сѧ грѣси наши и неправды
се же наведе на ны б҃ъ велѧ нам имѣти покаꙗнье и въстѧгнути сѧ ѿ грѣха и ѿ зависти и ѿ прочихъ злых дѣлъ неприꙗзниныхъ
б҃ъ бо казнить рабы своꙗ напастьми различными ѡгнемь и водою и ратью и иными различными казньми да ꙗвѧт сѧ ꙗко злато искушено в горнилѣ
хрсьꙗномъ бо многыми напастьми внити въ црство нбсное
но нужници въсхытають е
но не предажь нас до концѧ имени твоѥго ради стаг
и не ѡстави млсти твоеꙗ ѿ нас
аще бо безаконьꙗ назриши то кто постоить
ты бо вѣси влдко наших согрѣшении движеньꙗ на зло
ѥдино прѣщенье
ѥдина казнь
многовещныꙗ имуще раны
и се притраньнѣе и страшнѣе ꙗко на хрсьꙗньскѣ родѣ страх и колѣбанье и бѣда ѹстрани сѧ
праведно достоино ес тако да накажем сѧ
и тако вѣруем
подобаше нам со иѡвомь гл҃ати
ꙗко гсви любо тако и быс
казними бо влдку познаем ѥгоже мы прогнѣвахом
прославлени бывше не прославихомъ
почтени бывше не почтохомъ
ѡст҃ивше сѧ не разумѣхомъ
куплени бывше не поработихом
поработивше сѧ не ꙗко ѡц҃ѧ постыдѣхом сѧ
согрѣшихом
казними ѥсмы
ꙗко створихом тако и приꙗхом
но ѡбаче надѣем сѧ на млсть великаго б҃а
кажеть ны добрѣ влдка бл҃гыи
не по безаконью нашему створи нам
ни по грѣхом нашим въздасть нам
тако подобает бл҃гому влдцѣ казати
ѡ неизреченное члв҃колюбье
понеже хотѧще ѹклонихом сѧ ѿ заповѣди ѥго се ѹже не хотѧще терпим все с нужею
понеже не волею кдѣ бѣ в нас въздыханье
нонѣ же плачь пространи сѧ
исаіꙗ бо прр҃къ глет
гси в печали помѧнухом тѧ
в печали мало наказанье твоѥ ес намъ
да никто же дерзнеть рещи ꙗко ненавидими б҃омь ѥсмы
да не будеть
кого тако б҃ъ любить ꙗкоже ны възлюбилъ ес и възнеслъ ѥсть
никого.же
имже паче ꙗрость свою въздвиже на ны ꙗко паче всѣх почтени бывше горѣе всѣх здѣꙗхом грѣхы ꙗкож паче всѣх просвѣщени бывше влд҃чню волю дѣюще и не презрѣвше в лѣпоту паче инѣхъ казними ѥсмы
тѣм.же глет к нам пррк҃мь
ѡбратите сѧ ко мнѣ всѣмъ срдцемь вашим постомъ и плачем любовью другъ къ другу не воздающа зла за зло правѧща судъ ѡбидимую вдовицю ѡклеветающе таи ближнѧго сего изгонѧще по б҃оѡц҃ю дв҃ду глщ҃ю
избави мѧ ѿ клеветы члв҃ча и схраню заповѣди твоꙗ
да аще сице створим всѣх грѣх прощени будемъ и ꙗко чадомъ своимъ подасть нам всѧ прошеньꙗ наша
ѿ тебе бо ѡ влдко и всепрчстаꙗ мт҃и всѧко даньѥ бл҃го и дари свыше посылают сѧ
нынѧ и прис и в бесконечныꙗ вѣкы аминь
В тоже лѣт б҃ъ вложи и в срдце кнѧземъ русскымъ
ходиша бо кнѧзи русстии вси на половци ст҃ославъ всеволодичь рюрикъ ростиславичь володимеръ глѣбовичь ст҃ославичь глѣбъ гюргевичь глѣбъ туровьскыи романовичь мстиславъ двд҃вчь изѧславъ всеволодъ мстиславичь и галичьскаꙗ помочь и володимерьскаꙗ и лучьскаꙗ
и подоша к ним вкупѣ вси
и перешедше ѹголъ рѣку е҃ дн҃ии Искаша ихъ
володимеръ же глѣбовичь внукъ юргевъ ѣздѧше напереду в сторожих с переꙗславци
и берендѣевъ было с нимь в҃҂ и р҃
Половци же ѹслышавше русь ѡже пришли на них ради быша надѣюще сѧ на силу
рекоша
се б҃ъ вдалъ ес кнѧзи русскиѣ и полкы ихъ в руцѣ наши
ѹстремиша сѧ на бои не вѣдуще гл҃емаго ꙗко
нѣс мужьства ни ес думы противу бв҃и
поидоша противу володимеру кличючи ꙗко пожрети хотѧще
володимеръ же бж҃ьею помочью и ст҃ое бц҃и и дѣда своѥго стго млт҃вою ѹкрѣплѧѥм и ѡц҃а своѥго поиде противу им
испросилъ сѧ бѧше ѹ ст҃ослава рекъ
моꙗ волость пуста ѿ половець
пусти мѧ ѡч҃е ст҃ославе напередъ с сторожи
кнѧзи же русстии не ѹтѧгли бѧху с володимеромъ
половци же ѹзрѣвше полкъ володимерь крѣпко идущь на них побѣгоша гоними гнѣвомъ бж҃ьимъ и ст҃ое бц҃и
наши же погнаша сѣкуще ꙗ
з҃ тысѧчь руками изъимаша ихъ
кнѧзии ѡдинѣхъ было половьцьсскых у҃ и з҃і
Кобѧка руками ꙗша ѡсолука барака тарга данила башкърта тарсука изу глѣба тирьевича ексна алака и толгыꙗ двдв҃ча тести с сыномъ тѣтиꙗ с сыном кобѧкова тьсти турундаꙗ
и поможе б҃ъ и ст҃аꙗ бц҃ѧ володимеру мсцѧ иунѧ въ л҃ а дн҃ь в понедѣлник на памѧт стаг евдокима новаг
Сдѣꙗ гсь спс҃ньѥ велико нашим кнѧзем и воѥмъ ихъ надъ врагы нашими
побѣжени быша иноплеменьници и кумани рекше половци
и реч володимеръ
сь дн҃ь иже створи гсь
възрадуѥм сѧ и възвеселим сѧ во нь
ꙗко гсь избавил ны ес ѿ врагъ наших и покори врагы наша под нозѣ наши и скруши главы змиевыꙗ
и быс радость велика
дружина ѡполониша сѧ
и колодникы поведоша
ѡружьꙗ добыша и конь
и възвратиша сѧ домовь славѧще б҃а и ст҃ую бц҃ю скорую помощницю роду хрсьꙗньску
Того.ж҃ лѣт҃ здумаша ѡлгови внуци на половци занеже бѧху не ходили томь лѣт҃ со всею кнѧзьѥю но сами поидоша ѡ собѣ рекуще
мы ѥсмы ци не кнѧзи же
поидем҃
такы же собѣ хвалы добудем҃
и снѧша сѧ оу переяславлѧ игорь съ двѣма с҃нома из новагорода сѣверьскаго ис трубѣча всеволодъ брата ѥго ѡлговичь с҃тославъ из рыльска и черниговьская помочь
и внидоша в землю ихъ
половьци же оуслышавше поидоша рекуще
брат҃я наша избита и ѡц҃и наши
а друзии изъимани
а се нонѣ на нас҃ идут҃
послаша сѧ по всеи земли своєи
а сами поидоша к симъ
и ждаша дружины своея
а си к ним҃ идуть к вежамъ ихъ
они же не пустѧчи в вежѣ срѣтоша ихъ
а дружины не дождавъше и сступиша сѧ
и побѣжени бывше половци и биша и до вежь
множество полона взѧша жены и дѣти
и стояша на вежах҃ г҃ дн҃и веселѧ сѧ а рекуще
брат҃я наша ходили с ст҃ославомъ великим҃ кнѧзем҃
и били сѧ с ними зрѧ на переяславль
а ѡни сами к ним҃ пришли
а в землю ихъ не смѣли по них҃ ити
а мы в земли их҃ ѥсмы
и самѣхъ избили
а жены их҃ полонены
и дѣти оу насъ
а нонѣ поидемъ по них҃ за донъ
и до конца избьемъ ихъ
ѡже ны будет҃ ту побѣда идем҃ по них҃ и луку морѧ где же не ходили ни дѣди наши
а возмем҃ до конца свою славу и чть
а не вѣдуще бж҃ья строѥнья
а ѡстатокъ бьєных҃ тех҃ бѣжаша дружинѣ своєи гдѣ бѧху переже вѣсть послалии
сказаша имъ свою погыбель
ѡни же слышавше поидоша к ним҃
а по друзи послаша сѧ
и снѧша сѧ с ними стрѣлци
и биша сѧ г҃ дн҃и стрѣлци
а копьи сѧ не снимали
а дружины ѡжидаючи а к водѣ не дадуче имъ ити
и приспѣ к ним҃ дружина всѧ многоє множство
наши же видѣвше ихъ оужасоша сѧ
и величанья своѥго ѿпадоша не вѣдуще гл҃емаго пр҃ркмъ
нѣс҃ чл҃вку мдрс҃ти ни єс҃ мужства ни єс҃ думы противу гс҃ви
изнемогли бо сѧ бѧху безводьємь
и кони и сами в знои и в тузѣ
и поступиша мало к водѣ
по г҃ дн҃и бо не пустили бѧху ихъ к водѣ
видѣвше ратнии ѹстремиша сѧ на нь
и притиснуша и к водѣ
и биша сѧ с ними крѣпко
и быс҃ сѣча зла велми
друзии конѣ пустиша к ним҃ съсѣдше
и кони бо бѧху под҃ ними изнемогли
и побѣжени быша наши гнѣвом҃ бж҃ьимъ
кнѧзи вси изъимани быша
а болѧре и велможа и всѧ дружина избита
а другая изъимана и та язвена
и възвратиша сѧ с побѣдою великою половцї
а ѡ наших҃ не быс҃ кто и вѣсть принеса за наше согрѣшеньє
гдѣ бо бѧше в нас҃ радос҃
нонѣ же въздыханье и плачь распространи сѧ
їсаїя бо пр҃ркъ гл҃ть
ги҃ в печали помѧнухом҃ тѧ
и прочая
и по[и]де путем҃ гость
ѡни же казаша рекуще
поидѣте по свою брат҃ю
а ли мы идем҃ по свою брат҃ю к вам҃
кнѧзем҃ же всѣм҃ слышавше таку погыбель ѡ братьѣ своєи и до бояръ возпїша вси
и быс҃ плачь и стенаньє
ѡвѣмъ бо брат҃я избита и изъимана а другымь ѡци и ближикы
а кнѧзь ст҃ославъ посла по сн҃ы своѣ и по всѣ кнѧзи
и собраша сѧ к нему г кыєву
и выступиша г каневу
половци же оуслышавше всю землю русскую идуще бѣжаша за донъ
ст҃ославъ же слышавъ ихъ бѣжавших҃ възврати сѧ г кыѥву со всею кнѧзьѥю
и разидоша сѧ в страны своя
половци же оуслышавше ихъ ѿшедших҃ гнаша ѡтаи к переяславлю
и взѧша всѣ городы по сулѣ
и оу переяславлѧ биша сѧ весь дн҃ь
володимеръ же глѣбовичь видѣ ѡстрогъ взимаем҃
выѣха из города к ним҃ в малѣ дружинѣ
и потче к ним҃
и биша сѧ с ними крѣпко
и ѡбиступиша кнѧзѧ злѣ
и видѣвше горожане изнемагающе своих҃ и выринуша сѧ из города и биша сѧ
ѡдва изотѧша кнѧзѧ боденого треми копьи
а дружины много избьєно
и вбѣгоша в городъ и затвориша сѧ
а ѡни възвратиша сѧ со многым҃ полоном҃ в вежѣ
и по малых҃ дн҃хъ оускочи игорь кнѧзь оу половець
не ѡставить бо гс҃ь праведнаго в руку грѣшничю
ѡчи бо гс҃ни на боящая сѧ ѥго
а оуши ѥго в мл҃тву ихъ
гониша бо по нем҃ и не ѡбрѣтоша єго
яко ж҃ и саоулъ гони дв҃да но бъ҃ избави и тако и сего бъ҃ избави из руку поганых҃
а ѡни вси держими бѧху твердо и стрегоми и потвержаѥми многими желѣзы и казньми
се же и здѣя сѧ грѣх҃ ради наших҃ зане оумножиша сѧ грѣси наши и неправды
бъ҃ бо казнить рабы своя напастьми различьными ѡгнемь и водою и ратью и иными различными казньми
хрс҃ьянину бо многыми напастьми внити въ црс҃тво нбс҃ноє
согрѣшихом҃
казними ѥсмы
яко створихом҃ тако и прияхом҃
но кажет ны добрѣ гс҃ь нашь
но да никто.же можеть рещи яко ненавидит҃ нас҃ бъ҃
не буди то
кого тако любить бгъ҃ яко.же ны възлюбилъ є и възнеслъ є
и стрс҃ть приятъ нас҃ ради да ны избавить ѿ неприязни
въ тъж҇ дн҃ъ съказаниѥ и страсть и похвала ст҃ою мч҃никѹ бориса и глѣба
г҃и блгc҇ви оч҃е
Родъ правꙑихъ бл҃гословить сѧ
рече про҇ркъ
и сѣмѧ ихъ въ благословлении бѹдеть
сице ѹбо бꙑсть малъмь преже сихъ сѹщю самодрьжьцю вьсеи рѹсьскѣи земли володимиру сн҃ѹ свѧтославлю вънѹкѹ же игоревѹ иже и ст҃ꙑимь кр҃щениѥмь вьсю просвѣти сию землю рѹсьскѹ
прочаѧ же ѥго добродѣтели инде съкажемъ
нынѣ же нѣсть времꙗ
а о сихъ по рѧду сице ѥсть
сь ѹбо володимиръ имѣꙗше сн҃овъ в҃ꙇ не отъ ѥдиноꙗ женꙑ нъ отъ раснъ матеръ ихъ
въ нихъ же бѧше старѣи вышеславъ
а по немь изѧславъ
г҃ ст҃опълкъ иже и ѹбииство се зълоѥ изъобрѣтъ
сего мт҃и преже бѣ чьрницею гръкꙑни сѹщи
и поꙗлъ ю бѣ ꙗропълкъ братъ володимирь
и ростригъ ю красотꙑ дѣлꙗ лица ѥꙗ
и зача отъ неꙗ сего ст҃опълка оканьнааго
володимиръ же поганъи ѥще ѹбивъ ꙗропълка и поꙗтъ женѹ ѥго непраздьнѹ сѹщю
отъ неꙗ же роди сꙗ сии оканьнꙑи ст҃опълкъ
и бꙑсть отъ дъвою ц҃ю и братѹ сѹщю
тѣмь же и не люблꙗаше ѥго володимиръ акꙑ не отъ себе ѥмѹ сѹщю
а отъ рогнѣди д҃ сн҃ꙑ имѣꙗше изꙗслава и мьстислава и ꙗрослава и всеволода а отъ иноꙗ ст҃ослава и мьстислава а отъ българꙑнѣ бориса и глѣба
и посажа всꙗ по роснамъ землꙗмъ въ кнꙗжении иже инъде съкажемъ
сихъ же съповѣмꙑ ѹбо о нихъ же и повѣсть си ѥсть
посади убо сего оканьнааго Свꙗтопълка въ кнꙗжении Пиньскѣ а Ꙗрослава Новѣгородѣ а Бориса Ростовѣ а Глѣба Муромѣ
нъ се остаану много глаголати да не многописании въ забыть вълѣземъ
нъ о немьже начахъ си съкажемъ убо сице
многомъ же уже дн҃ьмъ минѹвъшемъ и ꙗко съконьчаша сꙗ дн҃иѥ володимирѹ ѹже минѹвъшемъ лѣтомъ к҃ и҃ по ст҃ѣмь кр҃щении въпаде въ недѹгь крѣпъкъ
въ то.же времꙗ бꙗше пришелъ борисъ изд ростова
печенегомъ же о онѹду пакы идущемъ ратию на рѹсь въ велицѣ печали бꙗаше володимиръ зане не можааше изити противу имъ
и много печалѧаше сꙗ
и призъвавъ бориса ѥмуже бѣ имꙗ наречено въ свѧтѣмь крьщении романъ блаженааго и скоропослушьливааго предавъ воѣ мъногы въ руцѣ ѥго посъла и противу безбожьнымъ печенѣгомъ
онъ же съ радостию въставъ иде рекъ
Се готовъ есмь предъ очима твоима сътворити елико велить волꙗ сьрдьца твоѥго
О таковыихъ бо рече Притъчьникъ
Сынъ быхъ отьцю послушьливъ и любиимъ предъ лицьмь матере своеꙗ
Ошедъшю же ѥму и не обрѣтъшю супостатъ своихъ възвративъшю сꙗ въспꙗть ѥму и се приде вѣстьникъ къ нему повѣдаꙗ ему отьчю съмрьть како престави сꙗ отьць его Василии въ се бо имꙗ бꙗше нареченъ въ свѧтѣмь крьщении и како Свꙗтопълкъ потаи сьмьрть отьца своѥго и ночь проимавъ помостъ на Берестовѣмь и въ ковъръ обьртѣвъше съвѣсивъше ужи на землю везъше на саньхъ поставиша и въ цьркви свꙗтыꙗ Богородица
и ꙗко услыша свꙗтыи Борисъ начатъ тѣлъмь утьрпывати и лице его вьсе сльзъ испълни сꙗ и сльзами разливаꙗ сѧ и не могыи глаголати
въ сьрдьци си начать сицеваꙗ вѣщати
Увы мнѣ свѣте очию моѥю сиꙗниѥ и заре лица моѥго бъздро уности моѥѣ наказаниѥ недоразумѣниꙗ моѥго
увы мнѣ отьче и господине мои
къ кому прибѣгну
къ кому възьрю
къде ли насыщю сꙗ таковааго благааго учениꙗ и назаниꙗ разума твоѥго
увы мнѣ
увы мнѣ
како заиде свѣте мои не сущу ми ту
да быхъ понѣ самъ чьстьное твоѥ тѣло своима рукама съпрꙗтꙗлъ и гробу предалъ
нъ то ни понесохъ красоты мужьства тѣла твоего ни съподобленъ быхъ цѣловати добролѣпьныхъ твоихъ сѣдинъ
нъ о блажениче помꙗни мꙗ въ покои твои
сьрдьце ми горить
душа ми съмыслъ съмущаѥть
и не вѣмь къ кому ѡбратити сꙗ и къ кому сию горькую печаль простерети
къ брату ли ѥгоже быхъ имѣлъ въ отьца мѣсто
нъ тъ мьню о суѥтии мирьскыихъ поучаѥть сꙗ и о биѥнии моѥмь помышлꙗеть
да аще кръвь мою пролѣѥть и на убииство моѥ потъщить сꙗ мученикъ буду господу моѥму
азъ бо не противлю сꙗ зане пишеть сѧ
г҃ь гърдыимъ противить сѧ
съмѣренымъ же даѥть бл҃годать
апc҇лъ же
иже рече б҃а люблю а брата своѥго ненавидить лъжь ѥсть
и пакы
боꙗзни въ любъви нѣсть
съвьршенаꙗ любы вънъ измещеть страхъ
тѣмь же что реку или чьто сътворю
се да иду къ брату моѥму
и рекѹ
тꙑ ми бѹди оц҃ь
тꙑ ми братъ и старѣи
чьто ми велиши г҃и мои
и си на умѣ си помышлꙗѧ идꙗаше къ брату своѥму и глаголааше въ сьрдьци своѥмъ
То понѣ узьрю ли си лице братьца моѥго мьньшааго Глѣба ꙗко же Иѡсифъ Вениꙗмина
и та вьсѧ полагаꙗ въ сьрдьци си
волꙗ твоꙗ да будеть господи мои
помышлꙗше же въ умѣ своѥмь
аще поиду въ домъ отьца своѥго то ꙗзыци мнози превратꙗть сьрдьце моѥ ꙗко прогнати брата моѥго ѧкоже и отьць мои преже свѧтаго крещениꙗ славы ради и кнꙗжениꙗ мира сего
и иже все мимоходить и хуже паучины то камо имамъ приити по ѡшьствии моѥмь ѡтсюду
какъ ли убо обрꙗщю сꙗ тъгда
кыи ли ми будеть ѡтвѣтъ
къде ли съкрыю мъножьство грѣха моѥго
чьто бо приобрѣтоша преже братиꙗ отьца моѥго или отьць мои
къде бо ихъ житиꙗ и слава мира сего и багрꙗница и брꙗчины сребро и золото вина и медове брашьна чьстьнаꙗ и быстрии кони и домове красьнии и велиции и имѣниꙗ многа и дани и чьсти бещисльны и гърдѣниꙗ ꙗже о болꙗрѣхъ своихъ
уже все се имъ акы не было николиже
всꙗ съ нимь ищезоша
и нѣсть помощи ни отъ когоже сихъ ни отъ имѣниꙗ ни отъ множьства рабъ ни отъ славы мира сего
тѣмь и Соломонъ все прошьдъ вьсꙗ видѣвъ всꙗ сътꙗжавъ и съвъкупивъ рече расмотривъ вьсе
сѹѥта и сѹѥтиѥ сѹѥтию буди
тъкмо помощь ѡт добръ дѣлъ и отъ правовѣриꙗ и отъ нелицемѣрьныꙗ любъве
Идыи же путьмь помышлꙗаше о красотѣ и о доброте телесе своѥго
и сльзами разливааше сꙗ вьсь
и хотѧ удрьжати сꙗ и не можааше
и вси зьрꙗще ѥго тако плакааше сꙗ о доброродьнѣмь тѣлѣ и чьстьнѣмь разумѣ въздраста ѥго
и къжьдо въ души своѥи стонааше горестию сьрдьчьною
и вси съмущааху сꙗ о печали
къто бо не въсплачеть сѧ съмрьти тоѣ пагубьноѣ приводꙗ предъ очи сьрдьца своѥго
образъ бо бꙗаше унылъи ѥго възоръ
и скрушение сьрдьца ѥго свѧтаго
такъ бо бѣ блаженыи тъ правьдивъ и щедръ тихъ крътъкъ съмѣренъ всѣхъ милуꙗ и вьсꙗ набъдꙗ
помышлꙗть же въ ср҃дци своемь богоблаженыи Борисъ
и глаголааше
вѣдѣ брата моѥго зълу.ради чловѣци понудꙗти и на ѹбииство моѥ
и погубить мѧ
да аще пролѣеть кръвь мою то мученикъ буду Господу моѥму
а духъ мои прииметь владыка
таче забывъ скърбь съмьртьную тѣшааше сьрдьце свое словеси божии
иже погубити душю свою мене ради и моихъ словесъ обрꙗщети ю въ животѣ вѣчьнѣмь съхранить ю
и поиде радъстьнъмь срд҃цьмь не презьри мене рекыи г҃и премл҃стве уповающааго на тѧ нъ сп҃си дш҃ю мою
Ст҃опълкъ же сѣдꙗ Кыѥвѣ по оц҃и призвавъ кыꙗны многы дары имъ давъ ѡ҃пусти
посла же къ Борису гл҃ꙗ
брате хочю съ тобою любъвь имѣти
и къ отьню ти придамь
льстьно а не истину гл҃ꙗ
пришедъ Вышегороду ночь отаи призъва Путьшю и вышегородьскыѣ мужѣ и рече имъ
Повѣдите ми по истинѣ
приꙗзньство имѣете ли къ мнѣ
Путьша рече
вьси мы можемъ главы своꙗ положити за тѧ
видѣвъ же диꙗволъ и искони ненавидꙗи добра чл҃вка ꙗко вьсю надежю свою на г҃а положилъ есть ст҃ыи Борисъ начатъ подвижьнѣи бываати
и обрѣтъ ꙗко же преже Каина на братоубииство горꙗща тако же и Ст҃опълка по истинѣ въторааго Каина улови мысль ѥго ꙗко да избиѥть всꙗ наслѣдьникы оц҃а своѥго
а самъ приимьть единъ въсю власть
тъгда призъва къ себе оканьныи трьклꙗтыи Свꙗтопълкъ съвѣтьникы всему злу и началникы всеи неправьдѣ
и отъвьрзъ пресквьрньнаꙗ уста рече
испусти зълыи гласъ Путьшинѣ чади
аще убо главы своꙗ обѣщасте сꙗ положити за мѧ шедъше убо братиꙗ моꙗ отаи къде обрѧщете брата моѥго Бориса съмотрьше времѧ убиите и
и обѣщаша сꙗ ѥму тако створити
О таковыихъ бо рече пророкъ
Скори суть кръвь пролиꙗти бес правьды
Си бо обѣщавають сꙗ кръви и събирають себе злаꙗ
Сихъ путьѥ суть събирающеи безаконие
нечистиемь свою душю обиемлють
блаженыи же Борисъ ꙗкоже сꙗ бѣ воротилъ и сталъ бѣ на Льтѣ шатьры и рѣша къ нему дружина
поиди сѧди Кыевѣ на столѣ отьни
се бо вси вои въ руку твоѥю суть
онъ же имъ отъвѣщааваше
Не буди ми възꙗти рукы на брата своѥго и еще же и на старѣиша мене егоже быхъ имѣлъ акы отьца
си слышавъше вои разидоша сꙗ от него
а самъ оста тъкъмо съ отрокы своими
и бꙗаше въ дьнь суботьныи въ тузѣ и печали удручьнъмь сьрдьцьмь
и вълѣзъ въ шатьръ свои плакаше сꙗ съкрушенъмь сьрдьцьмь
а душею радостьною жалостьно гласъ испущааше
Сльзъ моихъ не презьри владыко да ꙗко же уповаю на тѧ
тако да с твоими рабы прииму часть и жребии съ вьсѣми свѧтыими твоими
ꙗко ты еси богъ милостивъ
и тебе славу въсылаемъ въ вѣкы Аминь
помышлꙗшеть же мучение и страсть свꙗтаго мученика Никиты и свꙗтаго Вꙗчеслава подобно же сему бывъшю убиению бывъшю и како свѧтѣи Варварѣ отьць свои убоица бысть
и помышлꙗаше слово премудрааго Соломона
правьдьници въ вѣкы живуть
и отъ господа мьзда имъ
и строение имъ от вышьнꙗаго
и о семь словеси тъчию утѣшааше сꙗ и радовааше сꙗ
таче бысть вечеръ
и повелѣ пѣти вечерънюю
а самъ вълѣзъ въ шатьръ свои начатъ молитву творити вечернюю съ сльзами горькыми и частыимь въздыханиѥмь и стонаниѥмь многымь
по сихъ леже съпати
и бꙗше сънъ его въ мънозѣ мысли и въ печали крѣпъцѣ и тꙗжьцѣ и страшьнѣ
како предати сꙗ на страсть
како пострадати и течениѥ съконьчати и вѣру съблюсти ꙗко да и щадимыи вѣньць прииметь от рукы вьседьржителевы
и видѣвъ възбьнувъ рано ꙗко годъ ѥсть утрьнии
бѣ же въ ст҃оую недѣлю
рече къ прозвутеру своѥму
въставъ начьни заутрьнюю
самъ же обувъ нозѣ свои и умывъ лице своѥ начатъ молити сꙗ къ господу богу
Посълании же приидоша отъ Ст҃опълка на Льто ночь и подъступиша близъ
и слышаша гласъ блаженааго страстотьрпьца поюща псалтырь заутрьнюю
бꙗше же ѥму и вѣсть о убиѥнии ѥго
и начатъ пѣти
г҃и чьто сѧ умножиша сътужающии
мънози въсташа на мѧ
и прочаꙗ псалмы до коньца
и начатъ пѣти псалтырь
обидоша мꙗ пси мнози
и уньци тучьни одьржаша мꙗ
и пакы
г҃и б҃е мои на тѧ уповахъ
спаси мꙗ
таже по семь канонъ
и коньчавъшю ѥму утрьнюю начатъ молити сꙗ
зьрꙗ къ иконѣ господьни рече
г҃и ис҃ъ х҃е иже симь образъмь ꙗви сꙗ на земли изволивы волею пригвоздити сꙗ на крьстѣ и приимъ страсть грѣхъ ради нашихъ съподоби и мѧ приꙗти страсть
и ꙗко услыша шпътъ зълъ окрьстъ шатьра и трьпьтьнъ бывъ и начатъ сльзы испущати отъ очию своею
и гл҃ааше
слава ти г҃и о вьсемь ꙗко съподобилъ мꙗ ѥси зависти ради приꙗти сию горькую съмьрть и все престрадати любъве ради словесе твоѥго
не въсхотѣхомъ възискати себе самъ
ничто.же себе изволихъ по апc҇лѹ
любы вьсе тьрпить всему вѣру ѥмлеть и не ищьть своихъ си
и пакы
боꙗзни въ любъви нѣсть
съвьршенаꙗ бо любы вънъ отъмещеть боꙗзнь
тѣмь владыко душа моꙗ въ руку твоѥю въину
ѧко закона твоѥго не забыхъ
ꙗко господеви годѣ бысть тако буди
и узьрѣста попинъ его и отрокъ иже служааше ѥму
и видѣвъша господина своѥго дрꙗхла и печалию облиꙗна суща зѣло расплакастасꙗ сꙗ зѣло и гл҃аста
милыи гн҃е наю и драгыи
колико бл҃гости испълненъ бысть
ꙗко не въсхотѣ противити сꙗ ҅брату҆ любъве ради хв҃ы
а коликы воѣ дьржа въ руку своѥю
и си рекъша умилиста сѧ
и абиѥ узьрѣ текущиихъ къ шатьру блистаниѥ оружиꙗ и мечьное оцѣщение
и без милости прободено бысть чьстьное и многомилостивое тѣло свѧтаго и блаженааго Христова страстотьрпьца Бориса
насунуша копии оканьнии Путьша Тальць Еловичь Лꙗшько
видѣвъ же отрокъ ѥго вьрже сꙗ на тѣло блаженааго рекыи
да не остану тебе господине мои драгыи
да идеже красота тѣла твоѥго увꙗдаѥть ту и азъ съподобленъ буду с тобою съконьчати животъ свои
бꙗше же сь родъмь угринъ имьньмь же Георгии
и бѣаше възложилъ на нь гривьну злату
и бѣ любимъ Борисъмь паче мѣры
и ту же и проньзоша
и ꙗко бысть ураненъ и искочи ꙇ шатьра въ оторопѣ
и нача глаголати стоꙗще округъ ѥго
чьто стоите зьрꙗще
Приступивъше сконьчаимъ повелѣное намъ
Си слышавъ блаженыи начатъ молити сꙗ и милъ сꙗ имъ дѣꙗти глаголꙗ
братиꙗ моꙗ милаꙗ и любимаꙗ
мало ми времꙗ ѡ҃даите да понѣ помолю сꙗ богу моѥму
и възьрѣвъ на небо съ сльзами и горѣ въздъхнувъ начатъ молити сꙗ сицими гл҃ы
г҃и боже мои многомл҃стивыи и мл҃стивыи и премл҃стиве слава ти
ꙗко съподобилъ мꙗ ѥси убѣжати отъ прельсти житиꙗ сего льстьнааго
слава ти прещедрыи живодавьче
ꙗко сподоби мѧ труда ст҃ыихъ мч҃нкъ
слава ти вл҃дко цлв҃колюбьче сподобивыи мꙗ съконьчати хотѣние ср҃дца моѥго
слава ти х҃е мъногому ти мл҃срдию иже направи на правыи путь мирьны ногы ногы моꙗ тещи къ тебе бесъблазна
призьри съ высоты ст҃ынꙗ твоѥꙗ
вижь болѣзнь ср҃дца моѥго юже приꙗхъ ѡ҃ съродника моѥго
ꙗко тебе ради умьрщвꙗемъ ѥсмь вь сь дн҃ь
въмѣниша мꙗ ѧко овьна на сънѣдь
вѣси бо г҃и мои ꙗко не противлю сꙗ ни въпрекы гл҃ю а имыи въ руку вьсꙗ воꙗ оц҃а моѥго и вьсꙗ любимыꙗ оц҃емь моимь и ничьтоже умыслихъ противу брату моѥму
онъ же селико елико възможе въздвиже на мꙗ
да аще бы ми врагъ поносилъ протьрпѣлъ убо быхъ
аще бы ненавидꙗ мене вельречевалъ укрылъ быхъ сꙗ
нъ ты г҃и вижь и суди межю мною и межю братъмь моимь
и не постави имъ г҃и грѣха сего
нъ приими въ миръ дш҃ю мою
аминь
и възьрѣвъ къ нимъ умиленама очима и спадъшемь лицьмь и вьсь сльзами облиꙗвъ сꙗ рече
братиѥ приступивъше съконьчаите служьбу вашю
и буди миръ брату моѥму и вамъ братиѥ
да ѥлико слышаху словеса ѥго отъ сльзъ не можааху ни словесе рещи отъ страха же и печали горькы и мъногыхъ сльзъ
нъ съ въздыханиемь горькымь жалостьно глаголааху и плакааху сꙗ
и къжьдо въ души своѥи стонааше
увы намъ кънѧже нашь милыи и драгыи и блаженыи водителю слѣпыимъ одеже нагымъ старости жьзле казателю не наказанымъ
кто уже си вьсꙗ исправить
како не въсхотѣ славы мира сего
како не въсхотѣ веселити сꙗ съ чьстьныими вельможами
како не въсхотѣ величиꙗ еже въ житии семь
къто не почюдить сꙗ великууму съмерению
къто ли не съмѣрить сꙗ оного съмѣрение видꙗ и слыша
и абие усъпе предавъ дш҃ю свою въ руцѣ б҃а жива мцc҇а июлиꙗ въ к҃ д҃ дн҃ь преже ѳ҃ каландъ агуста
избиша же и отрокы многы
съ Георгиꙗ же не могуще сънꙗти гривьны и отсѣкъше главу отъвьргоша и кромѣ
да тѣмь и послѣдь не могоша познати тѣла его
Блаженааго же Бориса обьртѣвъше въ шатьръ възложивъше на кола повезоша
и ꙗко быша на бору начатъ въскланꙗти ст҃у главу свою
и се увѣдѣвъ Ст҃плъкъ пославъ два варꙗга
и прободоста и мечьмь въ ср҃дце
и тако съконьча сꙗ
и въсприꙗтъ неувѧдꙗемыи вѣньць
и положиша тѣло ѥго принесъше Вышегороду
у цр҃кве ст҃ааго Василиꙗ въ земли погребоша
и не до сего остави убииства оканьныи Ст҃опълкъ нъ и на большаꙗ неистовꙗ сѧ начатъ простирати сꙗ
и ꙗко видѣ сѧ желаниѥ ср҃дце своѥго уже улучивъ абие не въспомꙗну зълааго своѥго убииства и многааго убо съблажнениꙗ
и ни малы понѣ на покаꙗние преклони сꙗ
нъ ту абиѥ въниде въ ср҃дце ѥго сотона и начаты и пострѣкати вꙗщьша и горьша съдѣꙗти и множаиша убииства
гл҃лааше бо въ дш҃и своѥи оканьнѣи
что сътворю
аще бо до сьде оставлю дѣло убииства моѥго то дъвоего имамъ чаꙗти
ꙗко аще услышать мꙗ братиꙗ моѧ си же варивъше въздадꙗть ми и горьша сихъ
аще ли и не сице то да ижденуть мꙗ и буду чюжь престола оц҃а моѥго
и жалость землѣ моѥꙗ сьнѣсть мꙗ
и поношениꙗ поносꙗщиихъ нападуть на мꙗ
и кънꙗжение моѥ прииметь инъ
и въ дворѣхъ моихъ не будеть живущааго зане ѥгоже г҃ь възлюби а азъ погнахъ и къ болѣзни ꙗзву приложихъ
приложю къ безаконию убо безакниѥ
обаче и мт҃ре моѥꙗ грѣхъ да не оцѣстить сꙗ
и съ правьдьныими не напишю сꙗ
нъ да потреблю сꙗ отъ книгъ живущиихъ
ꙗкоже и бысть ѥже послѣди съкажемъ
нынѣ же нѣсть времꙗ
нъ на предълежащеѥ възвратимъ сꙗ
и си на умъ си положивъ зълыи съвѣтьникъ диꙗволь посла по блаженааго Глѣба рекъ
приди въбързѣ
оц҃ь зоветь тꙗ
и не съдравить ти вельми
онъ же въбързѣ въ мале дружинѣ въсѣдъ на конь поѣха
и пришедъ на Вългу на поле потъче сꙗ подъ нимь конь въ ровѣ
и наломи ногу малы
и ꙗко приде Смолиньску и поиде отъ Смолиньска ꙗко зьрѣимъ ѥдино ста на Смꙗдинѣ въ кораблици
и въ се времꙗ пришьла бꙗаше вѣсть отъ Передъславы къ Ꙗрославу ѡ отьни съмьрти
и присла Ꙗрославъ къ Глѣбу река
не ходи брате
оц҃ь ти умьрлъ
а братъ ти убиѥнъ отъ Ст҃опълка
и си услышавъ блаженыи възъпи плачьмь горькыимь и печалию ср҃дьчьною
и сице гл҃ааше
О увы мнѣ гн҃е мои отъ двою плачю плачю сꙗ и стеню
дъвою сѣтованию сѣтую и тужю
увы мнѣ увы мнѣ плачю зѣло по оц҃и
паче же плачю сꙗ и отъчаꙗхъ сꙗ по тебе брате и гн҃е Борисе
како прободенъ ѥси
како без милости прочеѥ съмрьти преда сꙗ
како не отъ врага нъ отъ своѥго брата пагубу въсприꙗлъ ѥси
увы мнѣ уне бы съ тобою умрети ми неже уединену и усирену ѡ҃ тебе въ семь житии пожити
азъ мнѣхъ въбързѣ узьрѣти лице твоѥ ан҃гльскоѥ
ти се селика туга състиже мѧ
и уны быхъ бы ми съ тобою умрети гн҃е мои
нынѣ же что сътворю азъ умиленыи очюженыи отъ твоѥꙗ доброты и ѡ҃ оц҃а моѥго мъногааго разума
о милыи мои брате и гн҃е
аще ѥси уполучилъ дрьзновениѥ у г҃а моли о моѥмь унынии да быхъ азъ съподобленъ ту.же страсть въсприꙗти и съ тобою жити неже въ свѣтѣ семь прельстьнѣмь
и сице ѥму стенющю и плачющю сꙗ и сльзами землю омачающю съ въздыхании частыими бога призывающю приспѣша вънезапу посълании отъ Ст҃опълка зълыꙗ его слугы нем҃лстивии кръвопиицѣ братоненавидьници люти зѣло сверѣпа звѣри душю изимающе
ст҃ыи же поиде въ кораблици
и сърѣтоша и устие Смꙗдины
и ꙗко узьрѣ ꙗ ст҃ыи въздрадова сꙗ дш҃ею
а они узьрѣвъше и омрачааху сꙗ и гребꙗаху сꙗ к нему
а сь цѣлованиꙗ чаꙗꙗше отъ нихъ приꙗти
и ꙗко быша равьно пловуще начаша скакати зълии они въ лодию ѥго обнажены меча имуще въ рукахъ своихъ бльщаща сꙗ акы вода
и абиѥ вьсѣмъ весла ѡ҃ руку испадоша
и вьси отъ страха омьртвѣша
си видѣвъ блаженыи разумѣвъ ꙗко хотꙗть ѥго убити възьрѣвъ къ нимъ умиленама очима и сльзами лице си умываꙗ съкрушенъмь ср҃дцьмь съмѣренъмь разумъмь и частыимь въздыханиѥмь вьсь сльзами разливаꙗ сꙗ а тѣлъмъ утьрпаꙗ жалостьно гласъ испущааше
не дѣите мене братиꙗ моꙗ мїлаꙗ и драгаꙗ
не дѣите мене ни ничто.же вы зъла сътворивъша
не брезѣте братие и гь҃ѥ
не брезѣте
кую обиду сътворихъ брату моѥму и вамъ братиѥ и г҃ьѥ мои
аще ли каꙗ обида ведѣте мꙗ къ кнꙗзю вашему а къ брату моѥму и гн҃у
помилуите уности моѥѣ
помилуите г҃ьѥ мои
вы ми будѣте господиѥ мои а азъ вамъ рабъ
не пожьнете мене отъ житиꙗ не съзьрѣла
не пожьнѣте класа не у.же съзьрѣвъша нъ млеко безълобиꙗ носѧща
не порѣжете лозы не до коньца въздрастъша а плодъ имуща
молю вы сꙗ и милъ вы сꙗ дѣю
убоите сꙗ рекъшааго усты апc҇льскы
не дѣти бываите умы
зълобиѥмь же младеньствуите
а умы съвьршени бываите
азъ братиѥ и зълобиемь и въздрастъмь еще младеньствую
се нѣсть убииство нъ сырорѣзание
чьто зъло сътворихъ
съвѣдѣтельствуите ми
и не жалю си
аще ли кръви моѥѣ насытити сꙗ хочете уже въ руку вы ѥсмь братие и брату моѥму а вашему кнꙗзю
и ни понѣ ѥдиного словесе постыдѣша сꙗ
нъ ꙗко же убо сверѣпии звѣрие тако въсхытиша ѥго
онъ же видѣвъ ꙗко не вънемлють словесъ ѥго начатъ глаголати сице
сп҃си сѧ милыи мои оч҃е и господине Василиѥ
сп҃си сѧ мт҃и и госпоже моꙗ
сп҃си сѧ и ты брате Борисе старѣишино уности моѥꙗ
сп҃си сѧ и ты брате и поспѣшителю Ꙗрославе
сп҃си сѧ и ты брате и враже Ст҃опълче
сп҃сете сꙗ и вы братиѥ и дружино
вьси сп҃сете сꙗ
уже не имамъ васъ видѣти въ житии семь зане разлучаѥмъ ѥсмь отъ васъ съ нужею
и гл҃ааше плача сꙗ
Василиѥ
Василиѥ оч҃е мои и господине приклони ухо твоѥ и услыши гласъ мои и призьри и вижь приключьшаꙗ сѧ чаду твоѥму како без вины закалаѥмъ ѥсмь
увы мнѣ
увы мнѣ
слыши небо
и вънуши земле
и ты Борисе брате услыши гласа моѥго
оц҃а моѥго Васїлиꙗ призъвахъ
и не послуша мене
то ни ты не хочеши мене послушати
вижь скьрбь ср҃дца моѥго и ꙗзву д҃ша моѥꙗ
вижь течениѥ сльзъ моихъ ꙗко рѣку
и никтоже не вънемлеть ми нъ ты убо помѧни мꙗ
и помоли сѧ о мнѣ къ обьщему вл҃дцѣ ꙗко имѣꙗ дьрзновение и престоꙗ у престола ѥго
и начатъ преклонь колѣнѣ молити сꙗ сице
прещедрыи и премилостиве г҃и сльзъ моихъ не премълчи
нъ умили сꙗ на моѥ уныниѥ
вижь съкрушениѥ ср҃дца моѥго
се бо закалаемъ ѥсмь
не вѣмь чьто ради
или за котерую обиду не съвѣдѣ
ты вѣси г҃и
г҃и мои вѣмь тꙗ рекъша къ своимъ апостоломъ ꙗко
За имꙗ моѥ мене ради възложать на вы рукы
и предани будете родъмь и другы
и братъ брата предасть на съмьрть
и умьртвꙗть вы имене моѥго ради
и пакы
въ тьрпѣнии вашемъ сътѧжите дш҃а ваша
вижь г҃и и суди
се бо готова ѥсть душа моꙗ предъ тобою г҃и
и тебе славу въсылаѥмъ оц҃ю и с҃ну и ст҃ууму духу нынѣ и присно и въ вѣкы вѣкомъ аминь
Таче възьрѣвъ къ нимъ умиленъмь гласъмь и измълкъшьмь грьтаньмь рече
то уже сътворивъше приступльше сътворите на не.же посълани ѥсте
тъгда оканьныи Горꙗсѣръ повелѣ зарѣзати и въбързѣ
поваръ же Глѣбовъ именьмь Търчинъ изьмъ ножь и имъ бл҃женааго и закла и ꙗко агнꙗ непорочьно и безлобиво мцc҇а септꙗбрꙗ въ е҃ дн҃ь въ понеделникъ
и принесе сꙗ жьртва чиста господеви и бл҃говоньна
и възиде въ нб҃сныꙗ обители къ г҃у
и узьрѣ желаемааго си брата
и въсприꙗста вѣньца нб҃сныꙗ ѥгоже и въжелѣста
и въздрадоваста сꙗ радостию великою неиздреченьною юже и улучиста
оканьнии же они ѹбоицѣ възвративъше сꙗ к посълавъшюѹмѹ ꙗ
ѧкоже рече Дв҃дъ
възвратꙗть сꙗ грѣшьници въ адъ и вьси забывающии б҃а
и пакы
орѹжиѥ звлекоша грѣшьници напрꙗгоша лукъ свои заклати правыꙗ сьрдьцьмь
и оружиѥ ихъ вънидеть въ ср҃дца их
и луци ихъ съкрушать сѧ
ꙗко грѣшьници погыбънуть
и ꙗко съказаша Ст҃опълку ꙗко сътворихомъ повеленоѥ тобою и си слышавъ възнесе сꙗ срьдьцьмь и събысть сꙗ реченоѥ псалмопѣвьцемь Дв҃дъмь
чьто сꙗ хвалиши сильныи о зълобѣ
безаконие вь сь дн҃ь неправьдѹ умысли ꙗзыкъ твои
възлюбилъ ѥси зълобу паче бл҃гостынѣ неправьду неже глаголаати правьду
възлюбилъ ѥси вьсꙗ гл҃ы потопьныꙗ и ꙗзыкъ льстьвъ
сего ради раздрушить тѧ богъ до коньца
въстьргнеть тѧ и преселить тꙗ отъ села твоѥго и корень твои отъ землꙗ живущихъ
убиѥну же Глѣбови и повьржену на пустѣ мѣстѣ межю дъвѣма колодама
и господь не оставлꙗѧи своихъ рабъ ꙗкоже рече Дв҃дъ хранить г҃ь вьсꙗ кости ихъ
и ни ѥдина отъ нихъ съкрушить сꙗ
и сему убо ст҃ууму лежащю дълго времꙗ не остави въ невѣдѣнии и небрежении отинудь пребыти не.врежену нъ показа
овогда бо видѣша стълпъ огньнъ овогда свѣщѣ горущѣ и пакы пѣниꙗ анг҃льскаꙗ слышааху мимоходꙗщии же путьмь гостиѥ ини же ловы дѣюще и пасуще
си же видꙗще и слышаще не бысть памꙗти ни ѥдиному же о възискании телесе ст҃ааго дондеже Ꙗрославъ не тьрпѧ сего зълааго убииства движе сꙗ на братоубиица оного оканьньнааго Ст҃оплъка
и брани мъногы съ нимь съставивъ и вьсегда пособиѥмь б҃жиѥмь и поспѣшениѥмь ст҃ою побѣдивъ ѥлико брани състави оканьныи посрамленъ и побѣженъ възвращааше сꙗ
прочеѥ же сь трьклꙗтꙑи прииде съ множьствъмь печенѣгъ
и ꙗрославъ съвъкѹпивъ воѧ изиде противѹ ѥмѹ на льто
и ста на мѣстѣ идеже бѣ ѹбиѥнъ ст҃ꙑи борисъ
и въздѣвъ рѹцѣ на небо и рече
се кръвь брата моѥго въпиѥть къ тебе вл҃дко ꙗкоже и авелевава преже
и тꙑ мьсти ѥго ꙗкоже и на ономь положи стонаниѥ и трꙗсенїѥ на братоѹбиици каинѣ
еи молю тꙗ г҃и да въсприимѹть противѹ томѹ
и помоли сꙗ и рек
О брата моꙗ
аще и тѣлъмь ошьла ѥста нъ бл҃годатию жива ѥста и госповеди предъстоита и молитвою помозѣта ми
и си рекъ и поидоша противѹ собѣ
и покрꙑша поле льтьскоѥ множьствъмь вои
и състѹпиша сꙗ въсходꙗщю сл҃нцю
и бысть сѣча зла отинѹдь
и състѹпаша сꙗ тришьдꙑ
и биша сꙗ чересъ дн҃ь вьсь
и ѹже къ вечерѹ одолѣ ꙗрославъ
а сь оканьнꙑи ст҃опълкъ побѣже
и нападе на нь бѣсъ
и раслабѣша кости его ꙗко не мощи ни на кони съдѣти
и несꙗхѹть ѥго на носилѣхъ
и прибѣгоша берестию съ нимъ
онъ же рече
Побѣгнѣте
осе женѹть по насъ
и посꙑлахѹть противѹ
и не бѣ ни гонꙗщааго ни женѹщааго въ слѣдъ ѥго
и лежа въ немощи въсхопивъ сꙗ глаголааше
побѣгнѣмꙑ ѥще
женѹть
охъ мнѣ
и не можааше тьрпѣти на ѥдиномь мѣстѣ
пробѣже лꙗдьскѹ землю гонимъ гнѣвъмь бж҃иѥмь
и прибѣже въ пѹстꙑню межю чехꙑ и лꙗхꙑ
и тѹ испроврьже животъ свои зълѣ
и приꙗть възмьздиѥ отъ г҃а ꙗкоже показа сꙗ посъланаꙗ на нь пагѹбьнаꙗ рана и по съмьрти мѹкѹ вѣчьнѹю
и тако обою животѹ лихованъ бысть
и сьде не тъкъмо кнѧжениꙗ нъ и живота гонезе
и тамо не тъкъмо цр҃ствиꙗ нб҃снааго и ѥже съ ангелꙑ житиꙗ погрѣши нъ и муцѣ и огню предасть сꙗ
и есть могꙑла ѥго и до сего дн҃е
и исходить отъ неѣ смрадъ зълꙑи на показаниѥ чл҃вкомъ
да аще кто си сътворить слꙑша таковаꙗ си же прииметь и вꙗщьша сихъ
ꙗкоже каинъ не вѣдыи мьсти приꙗти и ѥдинѹ приꙗ
а ламехъ зане вѣдѣвъ на каинѣ тѣмь же седмьдесꙗтицею мьсти сꙗ ѥмѹ
така ти сѹть отъмьстиꙗ зълыимъ дѣлателемъ
ꙗкоже бо иѹлиꙗнъ ц҃срь иже мъногы кръви ст҃ыихъ мчнкъ пролиꙗвъ горькѹю и нечл҃вчьнѹю съмьрть приꙗ не вѣдомо отъ кого прободенъ бысть копиѥмь въ ср҃дце въдрѹженъ тако и сь бѣгаꙗ не вѣдыи сꙗ отъ кого зълострастьнѹ съмьрть приꙗ
и ѡттолѣ крамола преста въ рѹсьскѣ земли
а ꙗрославъ преꙗ вьсю волость рѹсьскую и начатъ въпрашати о тьльсьхъ ст҃ою како или кде положена ѥста
и о ст҃ѣмь борисѣ повѣдаша ѥмѹ ꙗко вышегородѣ положенъ ѥсть
а о ст҃ѣмь глѣбѣ не вьси съвѣдꙗаху ꙗко смолиньскѣ убиѥнъ ѥсть
и тъгда съказаша ѥму ꙗже слышаша ѡт приходꙗщиихъ отътѹдѹ како видѣша свѣтъ и свѣщѣ въ пѹстѣ мѣстѣ
и то слышавъ посъла смолиньскѹ на възисканиѥ презвутеры рекыи ꙗко
то ѥсть братъ мои
и обретоша и идеже бѣша вїдѣли
и шьдъше съ крьсты и съ свѣщами мънозѣми и съ ка[н]дилы и съ чьстию многою и въложьше въ корабль и пришедъше положиша и вышегородѣ идеже лежить и тѣло преблаженааго бориса
и раскопавъше землю и тако же положиша и недоѹмѣюще ꙗкоже бѣ лепо пречьстьнѣ
се же пречюдьно бысть и дивьно и памѧти достоино како и колико лѣтъ лежавъ тѣло ст҃го то же не врежено пребысть ни отъ коѥгоже плътоꙗдьца ни бѣаше почьрнѣло ꙗко.же обычаи имѹть телеса мьртвыхъ нъ свѣтьло и красьно и цѣло и бл҃гѹ воню имѹщю
тако богѹ съхранивъшю своѥго своѥго страстотьрпьца тѣло
и не вѣдꙗхѹ мнози тѹ лежащю ст҃ою страстотьрпьцю телесѹ
нъ ꙗкоже рече г҃ь
не можеть градъ ѹкрыти сꙗ врьхѹ горы стоꙗ ни свѣщѣ въжьгъше спѹдъмь покрывають нъ на свѣтилѣ поставлꙗють да свѣтить тьмьныꙗ
тако и си с҃таꙗ постави свѣтити въ мирѣ премногыими чюдесы сиꙗти въ рѹсьскѣи сторонѣ велицѣи идеже множьство стражющиихъ съпасени бывають
слѣпии прозирають
хромии быстрѣѥ сьрны рищуть
сълѹции простьрениѥ приѥмлють
нъ или могѹ вьсꙗ съповѣдати или съказаати творимаꙗ чюдесы
по истинѣ ни вьсь миръ можеть понести ꙗже дѣють сꙗ предивьнаꙗ чюдеса
и паче пѣсъка морьскааго
и не тѹ ѥдинде нъ и по вьсѣмъ сторонамъ и по вьсѣмъ зѣмлꙗмъ преходꙗща болѣзни вьсꙗ и недѹгы отъгонита сѹщиихъ въ тьмьницахъ и въ ѹзахъ посѣщающа
и на мѣстѣ[хъ идеже мч҃нчьскыимь вѣньцьмь ѹвꙗзоста сꙗ съзьданѣ быста цр҃кви въ имꙗ ѥю
да и тѹ тако же многа чюдеса посѣщающа съдѣваѥта
тѣмь же ваю како похвалити не съвѣмъ
или чьто рещи недоѹмѣю и не възмогѹ
ан҃гла ли ва нарекѹ
имьже въскорѣ обрѣтаета сꙗ близъ скърбꙗщиихъ
нъ плътьскꙑ на земли пожила ѥста въ чловѣчьствѣ
чл҃вка ли ва именѹю
то паче всего чл҃вчьска ѹма преходита множьствъмь чюдесъ и посѣщениѥмь немощьнꙑихъ
цc҇рꙗ ли кнꙗзꙗ ли ва проглаголю
нъ паче чл҃вка ѹбо проста и съмѣрена съмѣрениѥ бо сътѧжала ѥста
имьже вꙑсокаꙗ мѣста и жилища въселиста сꙗ
по истинѣ вꙑ цесарꙗ цc҇ремъ и кнꙗзꙗ кънꙗземъ
ибо ваю пособиѥмь и защїщениѥмь кнꙗзи наши противѹ въстающаꙗ дьржавьно побѣжають и ваю помощию хвалꙗть сꙗ
вꙑ бо тѣмъ и намъ орѹжиѥ
землꙗ рѹсьскꙑꙗ забрала и ѹтвьржениѥ и меча обоюдѹ.остра
има же дьрзость поганьскѹю низълагаемъ и диꙗволꙗ шатаниꙗ въ земли попираемъ
по истинѣ несѹмьньнѣ рещи възмогѹ
вꙑ ѹбо нб҃сьнаꙗ чловѣка ѥста земльнаꙗ анг҃ла стълпа и ѹтвьржениѥ землѣ нашеꙗ
аще ѹбо и веселꙗщемъ сꙗ имъ съ ними бѣхъ тако же и погꙑбающемъ имъ съ нимь ѹмьрѹ
нъ обаче сии великꙑи милъср҃дꙑи димитрии о ѥдиномь градѣ сице извѣща
а вꙑ не о ѥдиномь бо градѣ ни о дъвѹ ни о вьси попечениѥ и мл҃твѹ въздаѥта нъ о всеи земли рѹсьскѣи
О блаженаꙗ ѹбо гроба приимъши телеси ваю чьстьнѣи акы съкровище мъногоцѣньно
бл҃женаꙗ цр҃кꙑ въ неиже положенѣ бꙑста рацѣ ваю ст҃ѣи имѹщи бл҃женѣи телеси ваю о христова ѹгодьника
блаженъ по истинѣ и вꙑсокъ паче всѣхъ градъ рѹсьскꙑихъ и вꙑшии градъ имꙑи въ себе таковоѥ скровище
ѥмѹ же не тъчьнъ ни вьсь миръ
по истинѣ вышегородъ нарече сꙗ
вꙑшии и превꙑшии городъ всѣхъ
въторꙑи селѹнь ꙗви сꙗ въ рѹсьскѣ земли имꙑи въ себе врачьство безмьздьноѥ
не нашемѹ ѥдиномѹ ꙗзꙑкѹ тъкъмо подано бысть бъгъмь нъ и вьсеи земли сп҃сениѥ
отъ всѣхъ бо странъ тѹ приходꙗще тѹне почьреплють ицѣлениѥ ꙗкоже и въ ст҃ꙑихъ евангелиихъ г҃ь рече ст҃ꙑмъ апостоломъ ꙗко
тѹне приꙗсте
тѹне и дадите
ѡ сихъ бо и самъ г҃ь рече
вѣрѹꙗи въ мꙗ дѣла ꙗже азъ творю и тъ сътворитъ и больша тѣхъ
нъ о блаженаꙗ страстотьрпьца хр҄сва не забꙑваита отьчьства идеже пожила ѥста въ тели
ѥгоже всегда посѣтъмь не оставлꙗета
тако же и въ мл҃твахъ вьсегда молита сꙗ о насъ да не придеть на нꙑ зъло и рана да не пристѹть къ телеси твоѥмѹ и рабъ ваю
вама бо дана бысть бл҃годать да молита за ны
вама бо далъ ѥсть б҃ъ о насъ молꙗща сꙗ и ходатаꙗ къ богѹ за нꙑ
тѣмь же прибѣгаемъ къ вама и съ сльзами припадающе молимъ сꙗ да не придеть на нꙑ нога гърдꙑнѧ и рѹка грѣшьнича не погѹбить насъ и вьсꙗка пагѹба да не наидеть на ны
гладъ и озълоблениѥ отъ насъ далече отъженѣта
и всего меча браньна избавита насъ
и ѹсобичьнꙑꙗ брани чюжа сътворита
и вьсего грѣха и нападениꙗ застѹпита насъ ѹповающиихъ къ вама
и къ господѹ богѹ мл҃твѹ нашю ѹсьрдьно прїнесѣта
ꙗко съгрѣшихомъ зѣло и безаконьновахомъ премъного и бещиньствовахомъ паче мѣрꙑ и преизлиха
нъ ваю мл҃твꙑ надѣюще сꙗ къ сп҃сѹ възъпиѥмъ гл҃юще
вл҃дꙑко ѥдиныи без грѣха
призьри съ нб҃се ст҃го твоѥго на насъ ѹбогыхъ
елма.же съгрѣшихомъ нъ тꙑ оцѣсти
и безаконьновахомъ
ослаби
претъкнѹхомъ сꙗ по пременении
ꙗко блѹдьницю оцѣсти нꙑ и ꙗко мꙑтоимьца оправи
да придеть на нꙑ мл҃сть твоꙗ
да въсканеть на нꙑ чл҃вколюбиѥ твоѥ
и не ослаби нꙑ преданомъ бꙑти грѣхꙑ нашими ни ѹсънѹти ни ѹмрети реко съмьртию
нъ искѹпи нꙑ отъ настаꙗщааго зла
и дажь нꙑ времꙗ покаꙗнию
ꙗко многа безакониꙗ наша предъ тобою г҃и
сътвори съ нами по мл҃сти твоѥи г҃и
ꙗко имꙗ твоѥ нарицаеть сѧ въ насъ
нъ помилѹи нꙑ
и ѹщедрї
и застѹпи мл҃твами пречьстьною страстотьрпьцю твоѥю
и не сътвори насъ въ поносъ
нъ милость твою излѣи на овьца пажити твоѥꙗ
ѧко тꙑ ѥси б҃ъ нашь
и тебе славѹ въсꙑлаемъ оц҃ю и сн҃ѹ и ст҃ѹѹмѹ дхѹ нꙑнѣ и присно и въ вѣкы вѣком аминь
о борисѣ какъ бѣ възъръ҃м
съ ѹбо бл҃говѣрьныи борисъ б҃лга корене сыи послушьливъ оц҃ю бѣ покарꙗꙗ сѧ при всемь оц҃ю
тѣлъмь бꙗше красьнъ высокъ
лицьмь крѹглъмь
плечи велицѣ
тънъкъ въ чресла
очима добраама
веселъ лицьмь
бо]рода мала
и ѹсъ
младъ бо бѣ ѥще свѣтꙗ сꙗ цс҃рьскы крѣпъкъ тѣлъмь вьсꙗчьскы ѹкрашенъ акы цвѣтъ цвьтыи въ ѹности своѥи
в ратьхъ хръбъръ въ съвѣтѣхъ мѹдръ и разѹмьнъ при вьсемь
и бл҃годать бж҃иꙗ цвьтꙗаше на немь
житиѥ прп҃одбнааго оц҃а нашего ѳеѡдосиꙗ игѹмена печерьскаго
бл҃годарю тѧ вл҃дко мои г҃и х҃е ꙗко съподобилъ мꙗ ѥси недостоинааго съповѣдателꙗ быти сты҃имъ твоимъ въгодьникомъ
се бо испьрва писавъшю ми о житиѥ и о погѹблении и о чюдесьхъ ст҃ою и бл҃женою страс҃трьпьцю бориса и глѣба понѹдихъ сꙗ и на дрѹгоѥ исповѣданиѥ приити ѥже выше моѥꙗ силы ѥмѹ.же и не бѣхъ достоинъ грѹбъ сы и неразѹмичьнъ
къ симъ не бѣхъ ѹченъ же хытрости
нъ въспомꙗнѹхъ г҃и слово твоѥ рекъшеѥ
аще имате вѣрѹ ꙗко и зьрно горущьно и речете горѣ сеи преиди и въврьзи сѧ въ море и абиѥ послѹшаѥть васъ
си на ѹмѣ азъ грѣшьныи нестеръ приимъ и оградивъ сѧ вѣрою и ѹпованиѥмь ꙗко вьсꙗ възможьна отъ тебе сѹть начатъкъ словѹ съписаниꙗ положихъ ѥже о житии прп҃дбнааго оц҃а нашего ѳеѡдосиꙗ бывъша игѹмена манастырꙗ сего ст҃ыꙗ влд҃цѣ нашеꙗ б҃цѣ ѥгоже и дн҃ь ѹсъпениѥ нынѣ праздьнѹюще памѧть творимъ
се же ꙗкоже о братиѥ въспоминающю ми житиѥ прп҃҃҃дбнааго не сѹщю же съписанѹ ни ѡтъ коже печалию по вьсꙗ дн҃и съдрьжимъ бѣхъ
и хъ сꙗ да съподобить мꙗ по рꙗдѹ съписати о житии богоносьнааго оц҃а нашего ѳеѡдосиꙗ
да и по насъ сѹщеи чьрноризьци въгодника ѥго прославлꙗюще на прочиꙗ подвигы ѹкрѣплꙗють сѧ
наипаче же ꙗко и въ странѣ сеи такъ сии мѹжь ꙗви сꙗ и ѹгодьникъ б҃ии
о семь бо и самъ г҃ь прорече ꙗко мнози приидѹть отъ въстокъ и западъ и възлꙗгѹть съ авраамъмь и съ исакъмь и иꙗковъмь въ цр҃ствии небесьнѣмь
и пакы
мнози бѹдѹть послѣдьнии
ибо сии послѣдьнии вꙗщии прьвыхъ оц҃ь ꙗви сꙗ житиѥмь бо подражаꙗ ст҃ааго и пьрвааго начальника чьрьньчьскѹѹмѹ ѡбразѹ великааго мѣню антониꙗ чьрньчьскѹѹмѹ образѹ
и се же чюдьнѣѥ ꙗкоже пишеть въ отьчьскыихъ кънигахъ слабѹ быти послѣдьнюмѹ родѹ
сего же хс҃ь въ послѣдьниимь родѣ семь такого себе съдѣльника показа и пастѹха инокыимъ
бѣ бо из молода житиѥмь чистъмь ѹкрашенъ добрыими дѣлесы вѣрою же и съмыслъмь паче
ѥго же нынѣ ѡтьсюдѹ ѹже начьнѹ съповѣдати ѥже отъ ѹны вьрсты житиѥ бл҃женааго ѳоѡдосиꙗ
нъ послѹшаите братиѥ съ вьсꙗцѣмь прилежаниѥмь
испълнь бо ѥсть пользы слово се вьсѣмъ послѹшающиимъ
молю же вы о възлюблении
да не зазьрите пакы грѹбости моѥи
съдрьжимъ бо сыи любъвию ѥже къ пр҃пбьнѹѹмѹ сего ради окѹсихъ сꙗ съписати вьсꙗ си ꙗже о ст҃ѣмь къ симъ же и блюдыи да не къ мнѣ речено бѹдеть
зълыи рабе лѣнивыи
подобаше ти дати сребро моѥ тържьникомъ
и азъ пришь быхъ съ лихвою истꙗзалъ ѥ
тѣмь же ꙗкоже и нѣсть лѣпо братиѥ таити чюдесъ б҃жиии
наипаче богѹ рекъшюѹмѹ ѹченикомъ своимъ ꙗко
ѥже г҃лю вамъ въ тьмѣ повѣдите на свѣтѣ
и ѥже въ ѹши слышасте проповѣдите въ домъхъ
си на ѹспѣхъ и на ѹстроѥниѥ бесѣдѹющимъ съписати хощю
и о сихъ б҃а славꙗще мьзды ѿданиѥ приимете
хотꙗщю же ми исповѣдати начати преже молю сꙗ г҃ви гл҃ꙗ сице
вл҃дко мои г҃и вьседрьжителю бл҃гымъ подателю
оч҃е г҃а нашего іс х҃а прииди на помощь мнѣ
и просвѣти ср҃дце моѥ на разѹмѣниѥ заповѣдии твоихъ
и ѿвьрзи ѹстьнѣ мои на исповѣданиѥ чюдесъ твоихъ и на похвалениѥ ст҃ааго въгодника твоѥго да прославить сꙗ имꙗ твоѥ ꙗко ты ѥси помощьникъ всѣмъ ѹповающїмъ на тꙗ въ вѣкы
амин
градъ ѥсть ѿстоꙗ отъ кыѥва града стольнааго н҃ попьрищь
въ томь бѣста родителꙗ ст҃го въ вѣрѣ крс҃тиꙗньстѣи живѹща и всꙗчьскыимь благочьстиюмь ѹкршена
родиста же бл҃женаго дѣтища сего
таче въ осмыи дн҃ь принесоста и къ ст҃лю б҃жию ꙗкоже обычаи ѥсть крьстиꙗномъ да имꙗ дѣтищю нарекѹть
прозвутеръ же видѣвъ дѣща и ср҃дьчьныма очима прозьрꙗ ѥже о немь ꙗко хощеть из млада богѹ дати сѧ ѳеѡдосиѥмь того нарицають
таче же ꙗко и минѹша м҃ д҃нии дѣтищю крьщениѥмь того ос҃тиша
отроча же ростꙗше кърмимъ родителема своима
и бл҃гдть б҃жиꙗ съ нимь
и д҃хъ ст҃ыи из млада въсели сꙗ въ нь
къто исповѣсть мл҃срдиѥ б҃жиѥ
се бо не избьра отъ премѹдрыхъ философъ ни отъ властелинъ градъ пастѹха и ѹчителꙗ инокыимъ
нъ да о семь прославить сꙗ имꙗ г҃не ꙗко грѹбъ сы и невѣжа премѹдрѣи философъ ꙗви сꙗ
о ѹтаѥниꙗ таино
ꙗко ѿнюдѹ же не бѣ начаꙗти сꙗ ѿтѹдѹ же въсиꙗ намъ д҃ньница пресвѣтла ꙗкоже отъ всѣхъ странъ видѣвъше свьтѣниѥ ѥꙗ тещи к неи всꙗ презрѣвъше тоꙗ ѥдиноꙗ свѣта насытити сꙗ
о б҃лгости б҃жиꙗ
ѥже бо испьрва мѣсто назнаменавъ и бл҃гословивъ пажить створи на немьже хотꙗше паствити сꙗ стадо б҃ословесьныхъ овьць донъдеже пастѹха избьра
бы҃с же родителема б҃лженаго преселити сѧ въ инъ градъ кѹрьскъ нарицаѥмыи кнꙗзю тако повелѣвъшю
паче же рекѹ богѹ сице изволивъшю да и тамо доблꙗаго отрока житиѥ просиꙗѥть
намъ же ꙗкоже ѥсть лѣпо отъ въстока дьньница възидеть събирающи окрьстъ себе ины многы звѣзды ожидающи сл҃нца правьдьнааго х҃а б҃а и гл҃юща
се азъ вл҃дко и дѣти ꙗже въспитахъ д҃ховьнымь твоимь брашьнъмь
и се г҃и ѹченици мои
се бо сиꙗ ти приведохъ иже наѹчихъ всꙗ житиискаꙗ презрѣти и тебе ѥдиного б҃а и г҃а възлюбити
се о вл҃ко стадо богословесьныхъ твоихъ овьць и имъже мꙗ бѣ пастѹха створилъ и ѥже ѹпасохъ на бъжьствьнѣи твоѥи пажити
и сиꙗ ти приведохъ съблюдъ чисты и непорочьны
таче г҃ь къ немѹ
рабе бл҃гыи верьне ѹмноживыи преданы.и талантъ тѣмь же приими ѹготованыи тебе вѣньць
и въниди въ радость г҃а своѥго
и къ ѹченикомъ ѥго речеть
придѣте бл҃гоѥ стадо доблꙗаго пастѹха богословесьнаꙗ овьчата иже мене ради алкавъше и трѹдивъше сꙗ
приимѣте ѹготованоѥ вамъ цр҃ствиѥ ѿ съложениꙗ мирѹ
тѣмь же и мы братиѥ потьщимъ сꙗ рьвьнителе быти и подражателе житию преподобьнааго ѳеѡдосиꙗ и ѹченикомъ ѥго ихъже тъгда предъ собою къ господѹ посла
да тако сподобимъ сꙗ слышати гласъ он ѥже отъ вл҃дкы и вседрьжителꙗ речеть сꙗ
придѣте ѹбо бл҃гословлении оц҃а моѥго
приимѣте ѹготованоѥ вамъ ц҃рствиѥ
г҃и і҃съ х҃е мои ѹслыши мл҃итвѹ мою и съподоби мꙗ съходити въ ст҃аꙗ твоꙗ мѣста и съ радостию поклонити сѧ имъ
и тако многашьды молꙗщю сꙗ ѥмѹ и се приидоша страньници въ градъ тъ
иже и видѣвъ ꙗ б҃жьствьныи ѹноша и радъ бывъ текъ поклони сꙗ имъ
и любьзно цѣлова ꙗ
и въпроси ꙗ отъкѹдѹ сѹть и камо идѹть
онѣмъ же рекъшемъ ꙗко отъ ст҃ыхъ мѣстъ есмъ и аще б҃ѹ велꙗщю хощемъ въспꙗть ѹже ити с҃тыи же молꙗше ꙗ да и поимѹть въ слѣдъ себе и съпѹтьника и сътворꙗти и съ собою
они же обѣщаша сꙗ поѧти и съ собою и допровадити и до ст҃ыхъ мѣстъ
таче се слышавъ бл҃женыи ѳеѡдосии ѥже обѣщаша сѧ ѥмѹ радъ бывъ иде въ домъ свои
и ѥгда хотꙗхѹ страньнии отъити възвѣстиша ѹноши свои ѿходъ
онъ же въставъ нощию и не вѣдѹщю никомѹ.же та изиде из домѹ своѥго не имыи ѹ себе ничсоже развѣ одежа въ неиже хожаше
и та же хѹда
и тако изиде въ слѣдъ страньныхъ
бл҃гыи же б҃ъ не попусти ѥмѹ ѿити отъ страны сеꙗ ѥго же и щрева матерьнꙗ и пастѹха быти въ странѣ сеи б҃огласьныихъ овьць назнамена да не пастѹхѹ ѹбо ѿшьдъшю да опѹстѣѥть пажить юже б҃ъ благослови и тьрниѥ и вълчьць въздрастеть на неи и стадо разидеть сꙗ
по трьхъ ѹбо д҃ньхъ ѹвѣдѣвъши мт҃и ѥго ꙗко съ страньныими ѡтъиде и абиѥ погъна въ слѣдъ ѥго тъкъмо ѥдиного сн҃а своѥго поимъши иже бѣ мьнии бл҃женааго ѳеѡдосиꙗ
таче же ꙗко гънаста пѹть мъногъ ти тако пристигьша ꙗста и
и отъ ꙗрости же и гнѣва мт҃и ѥго имъши и за власы и поврьже и на земли
и своима ногама пъхашети и
и страньныꙗ же много коривъши възврати сꙗ въ домъ свои ꙗко нѣкоѥго зълодѣꙗ ведѹщи съвꙗзана
тольми же гнѣвъмь одрьжима ꙗко и въ домъ ѥи пришьдъши бити и дондеже изнеможе
и по сихъ же възведъши и въ храмъ и тѹ привѧза
и и затворьши и тако отъиде
бж҃ьствьныи же ѹноша вьсѧ си съ радостию приимаше
и б҃а молꙗ бл҃годарꙗше о вьсѣхъ сихъ
таче пришедъши мт҃и ѥго по двою дн҃ию отрѣши и и подасть же ѥмѹ ꙗсти
ѥще же гнѣвъмь одьржима сѹщи възложи на нозѣ ѥго желѣза
ти тако повелѣ ѥмѹ ходити блюдѹщи да не пакы отъбѣжить отъ неꙗ
тако же сътвори дн҃и мъногы ходꙗ
по томь же пакы ѹмилосрьдивъши сꙗ на нь нача съ мольбою ѹвѣщавати и да не отъбѣжить оть неꙗ
люблꙗше бо и зѣло паче инѣхъ
и того ради не тьрпꙗше без него
ономѹ же обѣщавъшю сꙗ ѥи не ѡтъити отъ неꙗ сънꙗ желѣза съ ногѹ ѥго повелѣвъши же ѥмѹ по воли творити ѥже хощеть
бл҃женыи же ѳеѡдосии на прьвыи подвигъ възврати сꙗ
и хожаше въ цр҃къвь б҃жию по всꙗ дьни
ти видꙗше ꙗко многашьды лишаѥмѣ сѹщи литѹргии проскѹрьнааго ради непечениꙗ жалꙗше си о томь зѣло
и ѹмысли же самъ своимь съмѣрениѥмь отълѹчити сѧ на то дѣло ѥже и сътвори
начатъ бо пещи проскѹры и продаꙗти
и ѥже аще прибѹдꙗше ѥмѹ къ цѣнѣ то дадꙗше нищимъ
цѣною же пакы кѹпꙗше жито
и своима рѹкама измълъ пакы проскѹры творѧше
се же тако богѹ изволивъшю да проскѹры чисты приносѧть сꙗ въ цр҃къвь б҃жию отъ непорочьнаго и несквьрньнааго отрока сице же пребысть двѣ на десѧте лѣтѣ или боле творꙗ
вьси же съврьстьнии отроци ѥго рѹгающе сꙗ ѥмѹ ѹкарѧхѹти и о таковѣмь дѣлѣ
и тоже врагѹ наѹчающю ꙗ
бл҃женыи же вьсꙗ си съ радостию приимаше съ мълчаниѥмь и съ съмѣрениѥмь
ненавидꙗ же испрьва добра золодѣи врагъ видꙗ себе побѣжаѥма съмѣрениѥмь б҃ословесьнааго отрока и не почиваше хотѧ отъвратити и отъ таковаго дѣла
и се начатъ мт҃рь ѥго поѹщати да ѥмѹ възбранить ѡтъ таковааго дѣла
мт҃и ѹбо не тьрпꙗщи сн҃а своѥго въ такои ѹкоризнѣ сѹща и начатъ глаголати съ любъвию к немѹ
молю ти сѧ чадо
остани сꙗ таковааго дѣла
хѹлѹ бо наносиши на родъ свои
и не трьплю бо слышати отъ вьсѣхъ ѹкарѧѥмѹ ти сѹщю о таковѣмь дѣлѣ
и нѣсть бо ти лѣпо отрокѹ сѹщю таковааго дѣла дѣлати
таче съ съмѣрениѥмь б҃жьствьныи ѹноша отъвѣщавааше мт҃ери своѥи глаголѧ
послѹшаи
о мт҃и молю ти сѧ
послѹшаи
г҃ь бо іс҃ъ х҃съ самъ поѹбожи сꙗ и съмѣри сѧ намъ ѡбразъ даꙗ да и мы ѥго ради съмѣримъ сꙗ
пакы же порѹганъ бысть и ѡпльванъ и заѹшаѥмъ
и вьсѧ претьрпѣвъ нашего ради сп҃сениꙗ
кольми паче лѣпо ѥсть намъ трьпѣти да х҃а приобрꙗщемъ
а ѥже о дѣлѣ моѥмь мати моꙗ то послѹшаи
ѥгда г҃ь нашь иі҃съ х҃съ на вечери възлеже съ ѹченикы своими тъгда приимъ хлѣбъ и бл҃гословивъ и преломль даꙗше ѹченикомъ своимъ глаголѧ
приимѣте и ꙗдите
се ѥсть тѣло моѥ ломимоѥ за вы и за мъногы въ оставлениѥ грѣховъ
да аще самъ г҃ь нашь плъть свою нарече то кольми паче лѣпо ѥсть мнѣ радовати сѧ ꙗко съдѣльника мꙗ съподоби г҃ь плъти своѥи быти
си слышавъши мт҃и ѥго и чюдивъши сѧ о премѹдрости отрока и отътолѣ нача оставати сѧ ѥго
нъ врагъ не почиваше ѡстрꙗ ю на възбраниѥ отрока ѡ таковѣмь ѥго съмѣрении
по лѣтѣ же ѥдиномь пакы видѣвъши ѥго пекѹща проскѹры и ѹчьрнивъша сꙗ ѿ ожьжениꙗ пещьнаго съжали си зѣло
пакы начатъ ѿтолѣ бранити ѥмѹ овогда ласкою овогда же грозою дрѹгоици же биющи и да сѧ останеть таковаго дѣла
бж҃ствьныи же ѹноша въ скърби велицѣ бысть о томь и недъѹмѣꙗ чьто створити
тъгда же въставъ нощию ѡтаи и из домѹ своѥго
и иде въ инъ градъ не далече сѹщь ѡть него
и обита ѹ прозвутера
и дѣлааше по обычаю дѣло своѥ
по томь же мт҃и ѥго ꙗко ѥго искавъши въ градѣ своѥмь и не обрете ѥго съжали си по немь
таче слышавъши по дн҃ьхъ мнозѣхъ слышавъши къде живеть и абиѥ ѹстрьми сꙗ по нь съ гнѣвъмь великъмь
и пришедъши въ преже.реченыи градъ и искавъши ѡбрете и въ домѹ презвутерове
и имъши влечаше и въ градъ свои биющи
и въ домъ свои приведъши и запрети ѥмѹ гл҃щи ꙗко
къ томѹ не имаши ѿити мене
ѥлико бо аще камо идеши азъ шедъши и обрѣтъши тꙗ съвꙗзана биющи приведѹ въ сии градъ
тъгда же бл҃женыи ѳеѡдосии молꙗше сѧ богѹ по всѧ дн҃и ходꙗ въ цр҃квь б҃жию
бѣ же съмѣренъ ср҃дцьмь и покривъ къ вьсѣмъ ꙗкоже и влстелинъ града того видѣвъ ѡтрока въ такомь съмерении и покорении сѹща възлюби зѣло
и повелѣ же ѥмѹ да пбываѥть ѹ него въ цр҃кви
вдасть же ѥмѹ и ѡдежю свѣтьлѹ да ходить въ неи
бл҃женыи же ѳеѡдосии пребысть въ неи ходꙗ мало дн҃ии ꙗк нѣкѹю тѧжесть на собѣ носꙗ
тако пребываше
таче съньмъ ю ѿдасть ю нищимъ
самъ же въ хѹдыꙗ пърты обълкъ сꙗ ти тако хожаше
властелинъ же видѣвы и тако ходꙗща и пакы инѹ въдасть одежю вѧщьшю пьрвыꙗ молꙗ и да ходить въ неи
онъ же съньмъ и тѹ отъда
сице же многашьды сътвори
ꙗко же сѹдии то ѹвѣдѣвъшю большимь начатъ любити и чдꙗ сꙗ съмѣрению ѥго
по сих же бж҃ствьныи ѳеѡдосии шедъ къ ѥдиномѹ ѿ кѹзньць повелѣ ѥмѹ желѣзо съчепито съковати иже и възьмъ и препоꙗса сѧ имь въ чресла своꙗ
и тако хожаше желѣзѹ же ѹзъкѹ сѹщю и грызѹщю сꙗ въ тѣло ѥго
онъ же пребываше ꙗко ничсо.же скьрбьна ѿ него приѥмлꙗ тѣлѹ своѥмѹ
таче ꙗко ишьдъшемъ дн҃ьмъ мъногомъ и бывъшю д҃ни праздьничьнѹ мати ѥго начать велѣти ѥмѹ облещи сѧ въ ѡдежю свѣтьлѹ на слѹжениѥ вьсѣмъ бо града того вельможамъ въ тъ д҃нь възлежащемъ на обѣдѣ ѹ властелина
и повелѣно бѣ ѹбо бл҃женѹѹмѹ ѳеѡдосию предъстоꙗти и слѹжити
и сего ради поѹщашети и мт҃и ѥго да облечеть сꙗ въ одежю чистѹ
наипаче же ꙗкоже и слышала бѣ ѥже ѥсть сътворилъ
ꙗкоже ѥмѹ облачащю сꙗ въ одежю чистѹ простъ же сы ѹмъмь неже блюдыи сꙗ ѥꙗ она же прилѣжьно зьрѧаше хотꙗщи истѣѥ видѣти
и се бо видѣ на срачици ѥго кръвь сѹщю ѿ въгрызениꙗ желѣза
и раждьгъши сѧ гнѣвъмь на нь и съ ꙗростию въставъши и растьрзавъши сорочицю на немь биющи же и отъꙗ желѣзо ѿ чреслъ ѥго
божии же отрокъ ꙗко ничьсоже зъла приꙗтъ ѿ неꙗ обълкъ сꙗ и шедъ слѹжаше предъ възлежащими съ вьсꙗкою тихостию
таче по времени пакы нѣкоторѣмь слыша въ ст҃ѣмь еуа҃глии г҃а глаголюща
аще кто не ѡставить оц҃а или матере и въ слѣдъ мене не идеть то нѣс҃ мене достоинъ
и пакы
придѣте къ мънѣ вьси трѹжающеи сꙗ и обренении
и азъ покою вы
възьмѣте ꙗрьмъ мои на сꙗ
и наѹчите сꙗ ѿ мене ꙗко крътъкъ ѥсмь и съмѣренъ ср҃дцьмь
и обрѧщете покои дш҃амъ вашимъ
си же слышавъ богодъхновеныи ѳеѡдосии и раждьгъ сѧ б҃жствьною рьвьностию и любъвию и дышаниѥмь б҃жиѥмь помышлꙗаше како или кде пострѣщи сꙗ и ѹтаити сꙗ матере своѥꙗ
по сълѹчаю же божию отъиде мт҃и ѥго на село
и ꙗкоже пребыти ѥи тамо дьни мъногы бл҃женыи же радъ бывъ помоливъ сꙗ богѹ и изиде отаи из домѹ не имыи ѹ себе ничьсоже развѣ одежа ти мало хлѣба немощи дѣлѧ телесьныꙗ
и тако ѹстрьми сꙗ къ кыѥвѹ городѹ
бѣ бо слышалъ о манастырихъ тѹ сѹщиихъ
не вѣдыи же пѹти молꙗше сꙗ богѹ да бы ѡбрѣлъ съпѹтьникы направлꙗюща и на пѹть желаниꙗ
и се по приключаю божию бѣша идѹще пѹтьмь тѣ кѹпьци на возѣхъ съ бремены тѧжькы
ѹвѣдѣвъ же ꙗ б҃лженыи ꙗко въ тъ.же градъ идѹть прослави б҃а
и идꙗшеть въ слѣдъ ихъ издалеча не ꙗвлꙗꙗ сѧ имъ
и онѣмъ же ставъшемъ на нощьнѣмь становищи блаженыи же не доида ꙗко и зьрѣимо ихъ тѹ же опочивааше ѥдиномѹ богѹ съблюдающю и
и тако идыи трьми недѣлꙗми доиде преже.реченааго
тъгда же пришедъ и обьходи всꙗ манастырѧ хотѧ быти мнихъ и молꙗ сѧ имъ да приꙗтъ ими бѹдеть
ѡни же видѣвъше отрока простость и ризами же хѹдами облечена не рачиша того приꙗти
сице же богѹ изволивъшю тако да на мѣсто идеже бѣ бъгъмь ѿ ѹности позъванъ на то.же ведеше сѧ
тъгда же бо слышавъ о бл҃женѣмь антонии живѹщиимь въ пещерѣ и окрилатѣвъ же ѹмъмь ѹстрьми сꙗ къ пещерѣ
и пришьдъ къ пр҃пдбьнѹмѹ антонию ѥго же видѣвъ и падъ поклони сꙗ ѥмѹ съ сльзами молꙗ сꙗ ѥмѹ да бы ѹ него былъ
великыи же антонии казаше и гл҃ѧ
чадо видиши ли пещерѹ сию скьрбьно сѹще мѣсто и тѣснѣише паче инѣхъ мѣстъ
ты же ѹнъ сыи ꙗкоже мню и не имаши трьпѣти на мѣстѣ семь скърби
се же не тъкмо искѹшаꙗ и глаголаше нъ и прозорочьныма очима прозрꙗ ѧко тъ хотꙗше възградити самъ мѣстъ то и манастырь славьнъ сътворити на събьраниѥ множьствѹ чьрньць
бо҃дъхновеныи же ѳеодосии ѿвѣща ѥмѹ съ ѹмилениѥмь
вѣжь чьстьныи о҃че ꙗко проразѹмьникъ всѧчьскыихъ богъ приведе мѧ къ ст҃ости твоѥи и сп҃сти мꙗ велꙗ
тѣмь же ѥлико ми велиши сътворити сътворю
тъгда гл҃а ѥмѹ бл҃женыи антонии
блс҃нъ б҃ъ чадо ѹкрѣпивыи тѧ на се тьщаниѥ
и се мѣсто
бѹди въ немь
ѳеѡдосии же пакы пакы падъ поклони сѧ ѥмѹ
таче бл҃гослови и старьць
и повелѣ великомѹ никонѹ острѣщи
и прозвутерѹ томѹ сѹщю и чьрноризьцю искѹсьнѹ иже и поимъ блаженаго ѳеѡдосиа и по обычаю ст҃ыихъ оц҃ь ѡстригы и облече и въ мьнишьскѹю одежю
оц҃ь же нашь ѳеѡдосии предавъ сѧ б҃ѹ и пр҃пдбьнѹѹмѹ антонию и ѿтолѣ подаꙗше сѧ на трѹды телесьныꙗ
и бъдꙗше по всꙗ нощи въ славословлении б҃жии съньнѹю тѧгость къ въздьржанию же и плътию своѥю трѹжаꙗ сѧ рѹкама дѣло своѥ дѣлаꙗ и въспоминаꙗ по вьсꙗ д҃ни псалъмьскоѥ ѡно слово
вижь съмѣрениѥ моѥ и трѹдъ мои
и остави вьсꙗ грѣхы моꙗ
тѣмь вьсь съ вьсѣмь въздьржаниѥмь дш҃ю съмѣрѧаше
тѣло же пакы трѹдъмь и подвизаниѥмь дрѹчааше ꙗко дивити сѧ п҃рпбьнѹѹмѹ антонию и великомѹ никонѹ съмѣрению ѥго и покорению и толикѹ ѥго въ ѹности бл҃гонравьствѹ и ѹкрѣплению и бъдрости
и вельми о вьсемь прослависта б҃а
мт҃и же ѥго много искавъши въ градѣ своѥмь и въ окрьстьнихъ градѣхъ и ꙗко не обрете ѥго плакааше сꙗ по немь лютѣ биющи въ пьрси своꙗ ѧко и по мрьтвѣмь
и заповѣдано же бысть по всеи странѣ тои
аще къде видѣвъше такого отрока да пришьдъше възвѣстите мт҃ри ѥго
и великѹ мьздѹ приимѹть ѡ възвещении ѥго
и се пришьдъше ѿ кыѥва и повѣдаша ѥи ꙗко
преже сихъ д҃ лѣт҃ видѣхомы и въ нашемь градѣ ходꙗща и хотꙗща острѣщи сѧ въ ѥдиномь ѿ манастыревъ
и то слышавъши она и не ѡблѣнивъши сѧ и тамо ити и ни мало же помьдьливъши ни дълготы же пѹти ѹбоꙗвъши сꙗ въ преже.реченыи градъ иде на възисканиѥ сн҃а своѥго
иже и пришедъши въ градъ тъ и ѡбьходи вьсѧ манастырѧ ищющи ѥго
послѣди же повѣдаша ѥи ꙗко въ пещерѣ ѥсть ѹ прп҃дбнааго антониꙗ
ѡна же и тамо иде да и тамо обрꙗщеть
и се начатъ старьца льстию вызывати гл҃ющи ꙗко
да речете прп҃дбьнѹѹмѹ да изидеть
се бо многъ пѹть гънавъши приидохъ хотѧщи бесѣдовати къ тебе и поклонити сѧ ст҃ыни твоѥи
и да бл҃гословлена бѹдѹ и азъ ѿ тебе
и възвѣщено бысть старьцю о неи
и се изиде къ неи
ѥго же видѣвъши и поклони сꙗ ѥмѹ
таче сѣдъшема има начатъ жена простирати к немѹ бесѣдѹ многѹ
послѣди же обави винѹ ѥꙗже ради прииде
и гл҃аше же
молю ти сѧ ѿч҃е
повѣжь ми аще сде ѥсть сн҃ъ мои
много же си жалю ѥго ради не вѣдѹщи аще ѹбо живъ ѥсть
старьць же сыи простъ ѹмъмь и не разѹмѣвъ льсти ѥꙗ гл҃а ѥи ꙗко
сде ѥсть сн҃ъ твои
и не жали си ѥго ради
се бо живъ ѥсть
тоже она къ немѹ
то чьто оч҃е оже не вижю ѥго
многъ бо пѹть шьствовавъши придохъ въ сии градъ тъкмо же да вижю си сн҃а своѥго
ти тако възвращю сꙗ въ градъ свои
старьць же к неи отъвѣща
то аще хощеши видѣти и да идеши нынѣ въ домъ
и азъ шедъ ѹвѣщаю и
не бо рачить видѣти кого
ти въ ѹтрѣи дн҃ь пришедъши видиши и
то же слышавъши она отъиде чающи въ приидѹщии дн҃ь видѣти и
прп҃дбьныи же антонии въшедъ въ пещерѹ възвѣсти всѧ си бл҃женѹѹмѹ ѳеѡдосию иже и слышавъ съжали си зѣло ꙗко на може ѹтаити сѧ ѥꙗ
въ дрѹгыи же дн҃ь прииде пакы жена
старьць же много ѹвѣщавааше бл҃женааго изити и видѣти мт҃ерь свою
онъ же не въсхотѣ
тъгда же старьць ишьдъ гл҃а ѥи ꙗко
много молихы и да изидеть къ тебе
и не рачить
ѡна же к томѹ ѹже не съ съмѣрениѥмь начатъ гл҃ати къ старьцю
съ гнѣвъмь великъмь въпиꙗаше о нѹже старьцѧ сего ꙗко
имыи сн҃а моѥго и съкрывыи въ пещерѣ не рачить ми ѥго ꙗвити
изведи ми старьче сн҃а моѥго да си ѥго вижю
и не трьплю бо жива быти аще не вижю ѥго
ꙗви ми сн҃а моѥго да не зълѣ ѹмьрѹ
се бо сама сꙗ погѹблю предъ двьрьми печеры сеꙗ аще ми не покажеши ѥго
тъгда антонии въ скърби велицѣ бывъ и въшедъ въ пещерѹ молꙗаше бл҃женааго антонии да изидеть къ неи
онъ же не хотѧ ослѹшати сꙗ старьца и изиде къ неи
она же видѣвъши сн҃а своѥго въ таковѣи скьрби сѹща бѣ бо ѹже лице ѥго измѣнило сѧ ѡтъ многааго ѥго трѹда и въздьржаниꙗ и ѡхопивъши сѧ ѥмь плакаше сѧ горко
и одъва мало ѹтѣшивъши сѧ сѣде
и начатъ ѹвѣщавати хв҃а слѹгѹ глаголющи
поиди чадо въ домъ свои
и ѥже ти на потребѹ и на сп҃сениѥ дш҃и да дѣлаѥши въ домѹ си по воли своѥи
тъкмо же да не отълѹчаи сꙗ мене
и ѥгда ти ѹмьрѹ ты же погребеши тѣло моѥ
ти тъгда възвратиши сꙗ въ пещерѹ сию ꙗкоже хощеши
не трьплю бо жива быти не видꙗщи тебе
бл҃женыи же рече къ неи
то аще хощеши видѣти мꙗ по всꙗ дн҃и иди въ сии градъ
и въшьдъши въ ѥдинъ манастырь женъ и тѹ остризи сꙗ
и тако приходꙗщи сѣмо видиши мꙗ
къ симъ же и сп҃сениѥ дш҃и приимеши
аще ли сего не твориши то истинѹ ти гл҃ю
к томѹ лица моѥго не имаши видѣти
сицѣми же и инѣми многыими наказани пребывааше по всꙗ дн҃и ѹвѣщаваꙗ мт҃рь свою
онъи же о томь не хотꙗщи ни понѣ послѹшати ѥго
и ѥгда отъхожаше ѿ него тъгда бл҃женыи въшедъ въ пещерѹ молꙗше сѧ б҃ѹ прилѣжно о сп҃сении мт҃ре своѥꙗ и обращении ср҃дца ѥꙗ на послѹшаниѥ
б҃ъ же ѹслыша мл҃твѹ ѹгодьника своѥго
о семь бо словеси рече пр҃ркъ
близъ г҃ь призывающиимъ въ истинѹ и волю боꙗщимъ сꙗ ѥго творить
и мл҃твѹ ихъ ѹслышить
и сп҃сеть ꙗ
въ ѥдинъ бо д҃нь пришьдъши мт҃и ѥмѹ гл҃а
се чадо велимаꙗ вьсꙗ тобою сътворю
и къ томѹ не възвращю сꙗ въ градъ свои
нъ ꙗко б҃ѹ творꙗщю да идѹ въ манастырь женъ
и тѹ остригьши сꙗ прочаꙗ пребѹдѹ дн҃и своꙗ
се бо ѿ твоѥго ѹчениꙗ разѹмѣхъ ꙗко ничто.же ѥсть свѣтъ сии маловременьныи
си слышавъ бл҃женыи ѳеѡдосии въздрадова сꙗ дх҃ъмь
и въшьдъ съповѣда великомѹ антонию иже и ѹслышавъ прослави б҃а обративъшааго ср҃дце ѥꙗ на такавоѥ покаꙗниѥ
и шьдъ къ неи и много поѹчивъ ю ѥже на пользѹ и на сп҃сениѥ дш҃и и възвѣстивъ о неи кнѧгыни пѹсти ю въ манастырь женьскыи именѹѥмъ ст҃ааго николы
и тѹ постриженѣ ѥи быти и въ мьнишьскѹю одежю облеченѣ ѥи быти и поживъши же ѥи въ добрѣ исповѣдании лѣ҃т многа съ миръмь ѹсъпе
се же житиѥ бл҃женааго оц҃а нашего ѳеѡдосиꙗ отъ ѹны вьрсты до сде дондеже прииде въ пещерѹ мт҃и же ѥго съповѣда ѥдиномѹ ѿ братиꙗ именьмь ѳеѡдорѹ иже бѣ келарь при оц҃и нашемь ѳеодосии
азъ же ѿ него всꙗ си слышавъ ономѹ съповѣдающю ми и въписахъ на памѧть всѣмъ почитающимъ ꙗ
обаче и на прочеѥ съказаниѥ отрока исправлениꙗ поидѹ
съврьшениѥ же гл҃ъ ми ѹкажеть сꙗ бл҃гоисправлꙗющю б҃ѹ и словословѹ
сии ѹбо оц҃ь нашь ѳеѡдосии ст҃ыи побѣдоносьць показа сꙗ въ пещерѣ на злыꙗ дх҃ы
по острижени же мт҃ре своѥꙗ и по ѿврьжении всꙗкоꙗ мирьскыꙗ печали большими трѹды паче наченъ подвизати сѧ на рьвениѥ бж҃иѥ
и бѣ видѣти свѣтила три сѹща въ пещерѣ разгонѧща тьмѹ бѣсовьскѹю мл҃твою и алканиѥмь
мѣню же пр҃подобнааго антониꙗ и блж҃нааго ѳеѡдосиꙗ и великааго никона
си бѣша въ пещерѣ молꙗще б҃а
и б҃ъ же бѣ съ ними
иде бо рече
в҃ или триѥ съвъкѹплени въ имꙗ моѥ тѹ ѥсмь посредѣ ихъ
въ то же времꙗ иже бѣ прьвыи ѹ кнꙗзѧ въ болꙗрѣхъ имьньмь іѡ҃ан
и того с҃нъ часто прихожаше къ прп҃дбьнымъ наслажаꙗ сѧ медоточьныихъ тѣхъ словесъ иже исхожаахѹ из ѹстъ оц҃ь тѣхъ
и възлюби же ꙗ зѣло и ꙗко въсхотѣти ѥмѹ жити съ ними и вьсꙗ презьрѣти въ житии семь славѹ и ба҃тьство ни въ что же положивъ
прикоснѹ бо сꙗ ѥмь слово гн҃е рекшеѥ ꙗко
ѹдобѣѥ ѥсть вельбѹдѹ сквозѣ иглинѣ ѹши проити нежели ба҃тѹ въ цр҃ствиѥ нб҃сноѥ вънити
тъгда же повѣда ѥдиномѹ антонию мысль свою гл҃ꙗ
хотѣлъ быхъ оч҃е аще богѹ годьно мнихъ быти и жити съ вами
гл҃а ѥмѹ старьць
благо хотѣниѥ твоѥ чадо
и помыслъ испълненъ бл҃годати
нъ блюди чадо да не богатьство и слава мира сего възврати тѧ въспѧть
господѹ рекъшю
никто.же възложь рѹкы своѥꙗ на рало и зрꙗ въспꙗть ѹправленъ ѥсть въ цр҃ствии нб҃снѣмь
тако и мнихъ възвращаꙗ сѧ къ мирѹ мыслию и пекыи сꙗ о мирьскыхъ не имать ѹправити сꙗ въ жизнь вѣчьнѹю
и на многа старьць бесѣдова къ отрокѹ
и ѡномѹ же ср҃дце боле острꙗше сꙗ на любъвь бж҃ию
и тъгда ѿиде въ домъ свои
и въ дрѹгыи же дн҃ь одѣвъ сꙗ въ одежю свѣтьлѹ и славьнѹ и тако въсѣдъ на ко съ нимь отъходить отъ града сего въ инѹ область
тъгда гл҃а ѥмѹ жена ѥго
послѹшаи г҃и и не гнѣваи сꙗ
ѧко тако же бысть и въ странѣ нашеи отъбѣжавъшемъ нѣкоѥꙗ бѣды ради чрьньцемъ много зъла створи сꙗ въ земли тои ихъ ради
нъ блюди г҃и да не тако въ области твоѥи бѹдеть
то же слышавъ кнꙗзь и ѹбоꙗвъ сꙗ гнѣва би҃ꙗ ѿпѹсти великааго никона повелѣвъ ѥмѹ ити въ пещерѹ свою
по онѣхъ же посла рекыи да съ мольбою възвратꙗть сꙗ въспꙗть иже едва по три дн҃и ѹвѣщани быша възвратити сꙗ въ свою пещерѹ ꙗко се нѣкотории храбри ѿ брани побѣдивъше сѹпостата своѥго врага
и бѣша въинѹ молꙗще сꙗ дн҃ь и нощь къ г҃ѹ б҃ѹ
нъ ни тако не почиваше врагъ борꙗ сꙗ съ ними
тъгда бо ѹвѣдѣвъ болꙗринъ и..ѡанъ ꙗко никоѥго.же имъ зъла не створи х҃олюбивыи кнꙗзь изѧславъ и раждьгъ сꙗ на нꙗ гнѣвъмь сн҃а ради своѥго и поимъ отрокы многы и иде на с҃тоѥ стадо иже и распѹдивъ ꙗ
и въшедъ въ пещерѹ и имъ сн҃а своѥго бж҃ствьнааго варлаама извлече и вънъ
таче съньмъ съ него ст҃ѹю мантию и въврьже ю въ дьбрь
тако же и шлѣмъ сп҃сениꙗ иже бѣ на главѣ ѥго съньмъ завьрже и
и тъгда же и облече въ одежю славьнѹ и свѣтьлѹ ꙗкоже ѥ лѣпо болꙗромъ
онъ же съврьже ю долѹ не хотꙗ ни видѣти ѥꙗ
и тако створи многашьды
тоже повелѣ оц҃ь ѥго съ гнѣвъмь съвꙗзати ѥмѹ рѹцѣ и одѣти и въ преже.реченѹю одежю
ти тако ити ѥмѹ сквозѣ градъ въ домъ свои
онъ же иже по истинѣ теплыи дш҃ею на б҃жию любъвь варламъ идыи пѹтьмь ѹзрѣ распалинѹ калнѹ сѹщю
и скоро въшьдъ въ ню и б҃жиѥю помощию съврьже одежю съ себе
и своима ногама попирашеть ю въ калѣ попираꙗ съ тѣми и злыꙗ помыслы и лѹкаваго врага
таче по сихъ пришедъшемъ имъ въ домъ повелѣ оц҃ь ѥго сѣсти съ нимь на трѣпезѣ
ономѹ же сѣдъшю и ничьсо.же въкѹси отъ брашьна
нъ пребывааше нича и долѹ зрꙗ
по ѿꙗдении же отъпѹсти и въ своꙗ храмы приставивъ отрокы блюсти да не отъидеть
повелѣ же и женѣ ѥго ѹтворити сꙗ въ ѹтварь всꙗкѹю на прельщениѥ отрока и слѹжити предъ нимь
рабъ же х҃въ варламъ въшедъ въ ѥдинѹ клѣть сѣдѣ въ ѹглѣ ѥꙗ
жена же ѥго ꙗкоже бѣ ѥи повелѣно хожаше предъ нимь и молꙗшети и сѣсти на одрѣ своѥмь
видѣвъ же онъ неистовьство жены и разѹмѣвъ ꙗко на прельщениѥ ѥмѹ ѹготова оц҃ь молꙗше сꙗ въ таинѣ ср҃дца своѥго къ мл҃срдѹѹмѹ б҃ѹ могѹщѹѹмѹ сп҃сти отъ прельсти тоꙗ
пребысть же на мѣстѣ томь сѣдꙗ три д҃ни не въстаꙗ ѿ него
ни брашьна же въкѹшаꙗ ни въ одежю облече сѧ
нъ въ ѥдинои свитѣ си пребывааше
пр҃пдбьныи же антонии и съ сѹщиими съ нимь и съ блж҃ныимь ѳеодосиѥмь бѣша въ печали мнозѣ ѥго ради
и молꙗхѹть сѧ б҃ѹ за нь
бъ҃ же ѹслыша мл҃твѹ ихъ
възъваша бо рече правьдьни
и г҃ь ѹслыша ꙗ
и ѿ вьсѣхъ печалии ихъ избавить ꙗ
близь г҃ь съкрѹшеныихъ ср҃дцьмь
и съмѣреныꙗ дх҃ъмь сп҃сеть
видѣвъ ѹбо бл҃гыи б҃ъ тьрпѣниѥ и съмѣрениѥ ѿрока обрати жестокоѥ ср҃дце оц҃а ѥго на милость къ сынѹ своѥмѹ
тъгда ѹбо възвѣстиша ѥмѹ отроци гл҃юще ꙗко се ѹже четвертыи дн҃ь имать не въкѹшаꙗ брашьна ни въ ѡдежю рачить облѣщи сѧ
то же слышавъ оц҃ь ѥго съжали си зѣло ѥго ради блюдыи да не гладъмь и зимою ѹмреть
призъвавъ же и любьзно цѣловавъ и ѿпѹсти и
бы же тъгда вещь пречюдьна и плачь великъ ꙗко и по мрьтвѣмь
раби и рабынꙗ плакахѹть сꙗ гн҃а своѥго
и ꙗко отъхожааше отъ нихъ иде жена мѹжа лишающи сѧ плакаше сѧ
оц҃ь и мт҃и сн҃а своѥго плакаста сѧ ꙗко ѿлѹчаше сꙗ отъ нихъ
и тако съ плачьмь великъмь проважахѹти и
тъгда хв҃ъ воинъ ишедъ из домѹ своѥго ꙗко птица ис прѹгла истьргъши сꙗ или ꙗко сьрна отъ тенета
тако скоро текыи и доиде пещеры оноꙗ
ѥго же видѣвъше оц҃и ти въздрадоваша сѧ радостию великою
и ставъше прославиша б҃а ꙗко ѹслыша мл҃твѹ ихъ
то ѹже ѿтолѣ многыимъ приходꙗщемъ въ пещерѹ благословлениꙗ ради ѥже ѿ оц҃ь тѣхъ и дрѹзии ѿ нихъ бываахѹ чрьньци бж҃иѥю бл҃годатию
тъгда же великии никонъ и дрѹгыи чьрньць ст҃го мины манастырѧ болꙗрина тако наречемъ съвѣщавъша сѧ тако отъидоста хотꙗща особѣ сѣсти
и пришьдъша надъ море тѹ же и разлѹчиста сꙗ отъ себе ꙗкоже се апс҃ла павьлъ и варнава на проповѣданиѥ хв҃о ꙗкоже пишеть сꙗ въ дѣꙗнихъ апс҃лъ
болꙗринъ же идыи къ костꙗнтиню градѹ обрете островъ средѣ морꙗ и тѹ въсели сꙗ въ ньмь
поживе лѣта мнага трьпѧ зимѹ и гладъ и тако ѹспе съ миръмь
се же и донынѣ островъ тъ зовомъ ѥсть болꙗровъ
великыи же никонъ отъиде въ островъ тьмѹтороканьскыи и тѹ обрѣтъ мѣсто чисто близь града сѣде на немь
и бж҃иѥю бл҃гдтию въздрасте мѣсто то
и цр҃квь ст҃ыꙗ бц҃а възгради на немь
и бысть манастырь славьнъ иже и донынѣ ѥсть прикладъ имыи въ сии печерьскии манастырь
по сихъ же пакы ефремъ каженикъ ѿиде въ кѡстꙗнтинь градъ и тѹ живꙗше въ ѥдиномь манастыри
послѣже же изведенъ бысть и въ странѹ сию и поставленъ бысть митрополитъмь въ городѣ переꙗславли
се же ѹже многыими наказании предъложениѥ словѹ створихомъ
обаче отъселѣ на предълежащеѥ слово възвратимъ сꙗ къде бо се все минѹ и по ѿходѣ оц҃ь тѣхъ
тъгда же бл҃женыи оц҃ь нашь ѳеодосии поставленъ бысть презвутеръмь повелѣниѥмь прпд҃бьнааго антониꙗ
и бѣ по всꙗ дн҃и бж҃ьствьнѹю слѹжьбѹ съвьршаꙗ съ всꙗкыимь съмѣрениѥмь
бꙗше бо кротъкъ нравъмь и тихъ съмыслъмь и простъ ѹмъмь и дѹховьныꙗ всеꙗ мѹдрости испълненъ любъвь же непорочьнѹ имѣꙗ къ всеи братии
бѣ бо ѹже съвъкѹпило сꙗ братиꙗ ѧко до пѧти на десѧте
прп҃дбьныи же антонии ꙗко.же бѣ обыклъ ѥдинъ жити и не трьпꙗ всꙗкого мѧтежа и мълвы затвори сꙗ въ ѥдинои келии пещеры поставивъ въ себе мѣсто братии бл҃женаго варлама сн҃а болꙗрина иѡана
и отътѹда пакы пресели сꙗ на инъ хълмъ антонии и ископавъ пещерѹ живꙗше не излазꙗ из неꙗ идеже и донынѣ чьстьноѥ тѣло ѥго лежить
тъгда же бж҃ствьныи варламъ постави надъ пещерою малѹ цр҃квицю въ имѧ ст҃ыꙗ бц҃а велꙗ да тѹ братиꙗ събирають сꙗ на бж҃ьствьноѥ словословиѥ
то ѹже всѣмъ ꙗвлено бысть мѣсто то
бѣ бо мнозѣми сѹще преже не вѣдомо
а ѥже испьрва житиѥ ихъ въ пещерѣ и ѥлико скърби и печали приꙗша тѣсноты ради мѣста того б҃ѹ ѥдиномѹ съвѣдѹщю а ѹстомъ чл҃вчьскомъ не мощьно исповѣдати
къ симъ же и ꙗдь ихъ бѣ ръжанъ хлѣбъ тъкмо ти вода
въ сѹботѹ же ти въ недѣлю сочива въкѹшахѹть
многашьды же и въ та дн҃и не обрѣтъшю сꙗ сочивѹ зелиѥ съваривъше ѥдино и то ꙗдꙗхѹ
ѥще же и рѹкама своима дѣлахѹть дѣло ово ли копытьца плетѹще и клобѹкы и ина рѹчьнаꙗ дѣла строꙗще
и тако носꙗще въ градъ продаꙗхѹ и тѣмь жито кѹпꙗхѹ
и се раздѣлꙗхѹть да къждо въ нощи свою часть измелꙗшеть на състроѥниѥ хлѣбомъ
таче по томь начатъкъ пѣнию заѹтрьнюѹмѹ творꙗахѹ
и тако пакы дѣлаахѹ рѹчьноѥ своѥ дѣло
дрѹгоици же въ оградѣ копахѹть зелиинааго ради растениꙗ дондеже бѹдꙗше годъ бж҃ствьнѹѹмѹ славословию
и тако вьси въкѹпѣ съшедъше сѧ въ цр҃квь пѣниꙗ часомъ творꙗахѹть
таче ст҃ѹю слѹжьбѹ съврьшивъше и тако въкѹсивъше мало хлѣба и пакы дѣлѣ сꙗ своѥмь къждо имꙗшеть
и тако по всꙗ дн҃и трѹдꙗще сꙗ пребывахѹть въ любъви бж҃ии
оц҃ь же нашь ѳеѡдосии съмѣренъмь съмыслъмь и послѹшанимь вьсꙗ преспѣвааше трѹдъмь и подвизаниѥмь и дѣлъмь телесьныимь
бꙗше бо и тѣлъмь бл҃гъ и крѣпъкъ
и съ поспѣшьствъмь всѣмъ слѹжаше и водѹ носꙗ и дръва из лѣса на своею плещю бъдꙗ же по всꙗ нощи въ славословлении бж҃ии
и братии же на ѡпочители сѹще бл҃женыи же възьмъ раздѣленоѥ жито и когождо часть измълъ и поставлꙗше на своѥмь мѣстѣ
дрѹгоици же овадѹ сѹщѹ многѹ и комаромъ въ нощи излѣзъ надъ пещерѹ и обнаживъ тѣло своѥ до поꙗса сꙗдꙗше прꙗдыи вълнѹ на съплетениѥ копытьцемъ и пс҃лтырь же дв҃довѹ поꙗ
отъ множьства же овада и комара все тѣло ѥго покръвено бѹдꙗше
и ꙗдꙗхѹ плъть ѥго о немь пиюще кръвь ѥго
оц҃ь же нашь пребываше не.подвижимъ ни въстаꙗ ѿ мѣста того дондеже годъ бѹдꙗше ѹтрьнии
и тако преже всѣхъ обрѣташе сꙗ въ цр҃кви
и ставъ на своѥмь мѣстѣ непостѹпьнъ сы ни мꙗтыи сѧ ѹмъмь бж҃ствьноѥ славословиѥ съврьшаше
ти тако пакы и црк҃ве послѣже всѣхъ излажааше
и сего ради вьси люблꙗхѹти и зѣло и ꙗко оц҃а имѧхѹти и зѣло дивꙗще сꙗ съмѣрению ѥго и покорению
таче по сихъ бж҃ствьныи варлаамъ игѹменъ сы братии въ пещерѣ изведенъ бысть кнꙗжемь повелѣниѥмь въ манастырь ст҃го мч҃ка димитриꙗ и тѹ игѹменъмь поставленъ
тъгда же братиꙗ тѹ сѹщаꙗ въ пещерѣ събравъше сꙗ изволениѥмь всѣхъ възвѣстивъше прп҃дбьноѹмѹ антонию бл҃женааго оц҃а нашего ѳеѡдосиꙗ игѹмьнъмь себе нарекоша ꙗко и чьрньчьскѹю жизнь ѹправивъша и бж҃иꙗ извѣсто заповѣди из лиха вѣдѹща
оц҃ь же нашь ѳеодосии аще и старѣишиньство приимъ не измѣни съмѣрениꙗ своѥго правила на памѧти г҃а имѣꙗ рекъша
иже аще кто въ васъ хощеть быти старѣи бѹди всѣхъ ѹбо мьнии и всѣмъ слѹга
тѣмь же съмѣрꙗше сꙗ мьнии всѣхъ сꙗ творꙗ и всѣмъ слѹжа и собою образъ вьсѣмъ даꙗ и на дѣло преже всѣхъ исходꙗ и въ чинѹ ст҃ыꙗ литургиꙗ
и ѿтолѣ цвьтꙗше и мъножаше сꙗ мѣсто то правьдника мл҃твою
правьдьникъ бо рече ꙗко и фуникъсъ процвьтеть и ꙗко и кедръ иже въ ливанѣ ѹмножить сѧ
ѹмножахѹ бо сꙗ ѿтолѣ братиꙗ и цвьтѧше мѣсто то добрыими нравы и молитвами ихъ и инѣми бл҃гочьстивыими нравы
и многымъ отъ вельможь приходити къ немѹ бл҃свлениꙗ ради и ѿ имѣнии своихъ малѹ нѣкакѹ часть подающи имъ
пр҃пдбьныи же оц҃ь нашь иже по истинѣ земльныи ан҃глъ и нб҃сныи чл҃вкъ ѳеодосии видꙗ мѣсто скьрбьно сѹще и тѣсно и ѥще же и скѹдно при всѣмь и братии мъножащи сꙗ цр҃кви же малѣ сѹщи на съвъкѹплениѥ имъ и николиже въпаде о томь въ печаль ни поскърбе о тмь
нъ по всꙗ дн҃и братию всю ѹтѣшаꙗ ѹчаше и никакоже попечи сѧ о плътьнѣмь
но гн҃ь гласъ въспоминаше имъ гл҃ꙗ
не пьцѣте сꙗ чьто пиѥмъ или что ѣмъ или въ что облечемъ сѧ
вѣсть бо оц҃ь вашь нб҃сьныи ꙗко требѹѥть вьсꙗ си
обаче ищете цс҃рьства нб҃снаго и си вьсѧ приложать сꙗ вамъ
бл҃женыи же сице помышлꙗше
бь҃ же все на потребѹ не.скѹдьно подаваше ѥмѹ
тъгда бо сии великии ѳеѡдосии обрѣтъ мѣсто чисто недалече ѿ печеры сѹще и разѹмѣвъ ꙗко довъльно ѥсть на възгражениѥ манастырꙗ и разбогатѣвъ блб҃датию бж҃иѥю и ѡградивъ сꙗ вѣрою и ѹпованиѥмь испълнивъ же сѧ дх҃а ст҃го начатъ подвизати сꙗ въселити мѣсто то
и ꙗкоже б҃ѹ помагающю ѥмѹ въ мало времꙗ възгради цр҃ькъвь на мѣстѣ томь въ имꙗ ст҃ыꙗ и преславьныꙗ бц҃а и приснод҃вца мр҃иꙗ
и оградивъ и постави келиѣ многы
и тъгда пресели сꙗ ѿ пещеры съ братиѥю на мѣсто то
въ лѣ҃т ҂ѕ҃ ф҃ о҃
и отътолѣ бж҃иѥю бл҃гдатию въздрасте мѣсто то и бысть манастырь славьнъ
се же и донынѣ ѥсть печерьскыи наричемъ иже ѿ ст҃го оц҃а нашего ѳеѡдосиꙗ съставленъ бысть
по сихъ же посла ѥдиного отъ братиꙗ въ костѧнтинь градъ къ ефремѹ скопьцю да вьсь ѹставъ стѹдиискааго манастырꙗ испьсавъ присълеть ѥмѹ
онъ же п҃рпдобьнааго оц҃а нашего повелѣнаꙗ тѹ абиѥ и створи
и всь ѹставъ манастырьскыи испьсавъ и посъла къ бл҃женомѹ оц҃ю нашемѹ ѳеѡдосию
и ѥго же приимъ оц҃ь нашь ѳеодосии повелѣ почисти предъ братию
и ѿтолѣ начатъ въ своѥмь манастыри всꙗ строити по ѹставѹ манастырꙗ стѹдиискааго ꙗкоже и донынѣ ѥсть ѹч҃никомъ ѥго сице съврьшаѥмъмъ
вьсꙗкомѹ же хотꙗщю быти чьрноризьнѹ и приходꙗщемѹ къ немѹ не ѿрѣвааше ни ѹбога ни богата нъ всꙗ приимаше съ всꙗкымь ѹсьрдиѥмь
бѣ бо и самъ въ искѹшении томь былъ ꙗкоже и выше рече сꙗ
ѥгда бо приде отъ града своѥго хотꙗ быти мнихъ ꙗкоже обьходꙗщю томѹ вьсꙗ манастырꙗ не рачахѹть бо того приꙗти богѹ тако сътворьшю на искѹшениѥ ѥмѹ
се бо си въспоминаꙗ бл҃гыи какова скьрбь бываѥть чл҃вкѹ тъгда хотꙗщюѹмѹ острѣщи сꙗ и сего ради всꙗ съ радостию приходꙗщаꙗ приимаше
нъ не тѹ абиѥ постригаше ѥго нъ повелѣваше ѥмѹ въ своѥи одежи ходити дондеже извыкнꙗше всь ѹстрои манастырьскыи
таче по сихъ облечашети и въ мьнишьскѹю одежю
и тако пакы въ всѣхъ слѹжьбахъ искѹшашети и ти тъгда остригы и оболочашети и въ мантию
дондеже пакы бѹдꙗше чьрньць искѹсьнъ житиѥмь чистъмь си ти тъгда сподобꙗшети и приꙗти ст҃ѹю скимѹ
по вьсꙗ же дн҃и ст҃ыихъ мꙗсопѹщь ст҃ыи оц҃ь нашь ѳеѡдосии ѿхожаше въ ст҃ѹю свою пещерѹ идеже и чьстьноѥ тѣло ѥго положено бысть
тѹ же затворꙗше сꙗ ѥдинъ до врьбьныꙗ недѣлꙗ
и въ пꙗтъкъ тоꙗ недѣлꙗ въ годъ вечерьнꙗѧ прихожааше къ братии
и ставъ въ двьрьхъ цр҃къвьныихъ ѹчааше вьсꙗ и ѹтѣшаꙗ подвига ради и пощениꙗ ихъ себе же недостоина творꙗ ѧкоже ни ѥдиноꙗ недѣлѣ понѣ достигнѹти противѹ трѹдомъ ихъ
многѹ же скърбь и мьчатаниѥ зълии дѹси творꙗхѹть ѥмѹ въ пещерѣ тои ѥще же и раны наносꙗще ѥмѹ ꙗкоже и о ст҃ѣмь и велицѣмь антонии пишеть сѧ
нъ ꙗвивыи сꙗ ономѹ дрьзати велꙗ тъ и семѹ невидимо съ нб҃се силѹ подасть на побѣдѹ ихъ
кто бо не почюдить сѧ ѹбо бл҃женѹѹмѹ семѹ ѥже въ такои тьмьнѣ пещерѣ пребываꙗ ѥдинъ мъножьства пълковъ невидимыхъ бѣсовъ не ѹбоꙗ сѧ нъ крѣпъко стоꙗ ꙗко храбъръ сильнъ б҃а молꙗаше и г҃а иіс х҃а на помощь себе призывающа
и тако побѣди ꙗ хв҃ою силою ꙗко къ томѹ не съмѣти имъ ни приближити сѧ ѥмь
нъ и ѥще издалеча мьчьты творꙗщемъ ѥмѹ
по вечерьниимь ѹбо пѣнии сѣдъшю ѥмѹ и хотꙗщю опочинѹти не бо николиже на ребрѣхъ своихъ лꙗжашеть нъ аще коли хотꙗщю ѥмѹ опочинѹти то сѣдъ на столѣ и тако мало посъпавъ въстанꙗше пакы на нощьноѥ пѣниѥ и поклонениѥ колѣномъ творꙗ
сѣдъшю же ѥмѹ ꙗкоже рече сꙗ и се слышааше гласъ хлопота въ пещерѣ отъ множьства бѣсовъ ꙗкоже се имъ на колесницахъ ѣдѹщемъ дрѹгыимъ же въ бѹбъны биющемъ и инѣмъ же въ сопѣли сопѹщемъ и тако всѣмъ кличющемъ ꙗко же трꙗсти сꙗ пещерѣ отъ множьства плища зълыихъ дх҃овъ
ѡц҃ь же нашь ѳеѡдосии всꙗ си слышавъ не ѹбоꙗ сꙗ дх҃ъмь ни ѹжасе сꙗ ср҃дцьмь нъ оградивъ сꙗ крьстьнымь орѹжиѥмь и въставъ начатъ пѣти псалтырь дв҃двѹ
и тѹ абиѥ многыи трѹсъ не слышимъ бывааше
таче по мл҃твѣ сѣдъшю ѥмѹ се пакы бещисльныихъ бѣсовъ гла҃с слышааше сꙗ ѧкоже и преже
и пр҃пдбьнѹѹмѹ же ѳеѡдосию ставъшю и начьнъшю оно псалъмьскоѥ пѣниѥ гла҃с онъ абиѥ ищазааше
сице же по многы дн҃и и нощи творѧхѹть ѥмѹ зълии дѹси ꙗко не дати ѥмѹ ни мало опочинѹти дондеже бл҃гтию хр҃свою побѣди ꙗ и възꙗтъ ѿ б҃а власть на нїхъ ꙗкоже отътолѣ не съмѣти имъ ни прикоснѹти сꙗ ни къ мѣстѹ томѹ идеже бл҃женыи молитвѹ творꙗше
се бо пакы бысть пакость творꙗщемъ бѣсомъ въ храмѣ идеже хлѣбы братиꙗ творꙗахѹ
овогда мѹкѹ расыпающе овогда же положеныи квасъ на състроѥниѥ хлѣбомъ разливаахѹ
и инѹ мъногѹ пакость творꙗще бѣша
тъгда же старѣи пекѹщимъ шьдъ съповѣда бл҃женѹѹмѹ ѳеѡдосию пакости нечистыихъ бѣсовъ
тоже сь ѹповаꙗ ꙗко възꙗтъ власть на нихъ ѡтъ б҃а въставъ вечеръ и иде въ храмъ тъ
и затворивъ двьри о себе тѹ же пребысть въ немь до ѹтрьнꙗѧ мл҃твы творꙗ ꙗко.же отъ того часа не ꙗвити сѧ бѣсомъ на томь мѣстѣ ни пакости никоѥꙗ.же творити имъ запрещениѥмь преподобьнааго и мл҃твою
имѣꙗше же обычаи сиць великыи оц҃ь нашь ѳеѡдосии ꙗкоже по всѧ нощи обиходити ѥмѹ келиѣ мниховы вьсѣ хотѧ ѹвѣдѣти когоджо ихъ како житиѥ
ѥгда бо ѹслышааше кого мл҃твѹ творѧща ти тъгда ставъ прославꙗше о немь б҃а
ѥгда же ли пакы кого слышааше бесѣдѹюща дъва ли или триѥ съшедъше сꙗ въкѹпѣ то же тѹ ѹдаривъ своею рѹкою въ двьри ти тако ѿхожааше назнаменавъ тѣмь свои приходъ
таче въ ѹтрѣи дн҃ь призъвавъ ꙗ нъ не тѹ абиѥ обличааше ихъ
нъ ꙗкоже издалеча притъчами нагонꙗ гл҃ааше къ нимъ хотꙗ ѹвѣдѣти ѥже къ богѹ тъщаниѥ ихъ
аще бо бѹдꙗше братъ льгъкъмь ср҃дцьмь и теплъ на любъвь бж҃ию то сии въскорѣ разѹмѣвъ свою винѹ падъ поклонꙗше сꙗ прощениꙗ просѧ отъ него приꙗти
аще ли бѹдꙗше пакы братъ омрачениѥ бѣсовьскымь ср҃дце покръвено имыи то сии станꙗше мьнꙗ ѧко о иномь бесѣдѹють самъ чистъ сꙗ творꙗ дондеже бл҃женыи обличашети и и епитимиѥю того ѹтвьрдꙗше и отъпѹстꙗше
и тако вьсꙗ прилѣжьно ѹчааше молити сꙗ къ г҃ѹ и не бесѣдовати ни къ комѹ же по павечерьнии молитвѣ и не преходити отъ келиѣ въ келию нъ въ своѥи келии б҃а молити ꙗкоже кто можеть и рѹкама же своима дѣлати по всꙗ дни псалмы давыдовы въ ѹстѣхъ своихъ имѹще
и сице же имъ гл҃ааше
молю вы ѹбо братиѥ
подвигнѣмъ сꙗ постъмь и мл҃твою
и попьцѣмъ сꙗ о сп҃сении дш҃ь нашиихъ
и възвратимъ сѧ отъ зълобъ нашихъ и от пѹтии лѹкавыхъ ꙗже сѹть сии любодѣꙗниꙗ татьбы и клеветы праздьнословиꙗ котеры пиꙗньство обиѣданиѥ братоненавидѣниѥ
сихъ братиѥ ѹклонимъ сѧ
сихъ възгнѹшаимъ сѧ
не осквьрнавимы си дш҃а своѥꙗ нъ поидѣмъ по пѹти гн҃ю ведѹщиимь ны въ породѹ
и възищѣмъ б҃а рыданиѥмь сльзами пощениѥмь и бъдѣниѥмь и покорениѥмь же и послѹшаниѥмь
да тако обрꙗщемъ мл҃сть отъ него
ѥще же възненавидимъ мира сего всѥгда поминающе о семь г҃а рекъшааго
аще кто не оставить оц҃а и матере и женѹ и дѣтии и селъ мене ради еуан҃глиꙗ нѣсть ми достоинъ
и пакы
обрѣтыи дш҃ю свою погѹбить ю
а погѹбивъ ю мене ради сп҃сеть ю
тѣмь же и мы братиѥ отърекъшеи сꙗ мира отъврьзѣмъ сꙗ и сѹщиихъ въ немь
възненавидимъ же всꙗкѹ неправьдѹ ѥже мьрзъкааго не сътворити
и не обратимъ сꙗ на прьвыꙗ грѣхы ꙗкоже се и пси на своꙗ бльвотины
никъто.же бо рече г҃ь възложь рѹкы своѥꙗ на рало и обращь сꙗ въспꙗть ѹправленъ ѥсть въ цр҃ство небесьноѥ
како же мы ѹбѣжїмъ мѹкы бесконьчьныꙗ коньчавающе времꙗ житиꙗ сего въ лѣности а не имѹще покаꙗниꙗ
лѣпо бо намъ ѥсть нарекъшемъ сѧ чьрньцемъ то по вьсꙗ дн҃и каꙗти сꙗ грѣхъ своихъ
покаꙗниѥ бо ѥсть пѹть приводꙗ къ цр҃ствѹ
покаꙗниѥ ѥсть ключь цесарьст҃виꙗ
бес того бо неѹдобь вълѣсти никомѹ.же
покаꙗниѥ ѥсть пѹть въводꙗ въ породѹ
того пѹти братиѥ дрьжимъ сѧ
на томь пригвоздимъ плеснѣ и стопы
къ томѹ бо пѹти не приближаѥть сꙗ змии лѹкавыи
того бо пѹти шьствиꙗ сѹть прискърбьна
а послѣдь радованьна
тѣмь же братиѥ подвигнѣмъ сꙗ преже дн҃и оного да полѹчимъ бл҃гаꙗ она
избѣгнѣмъ же всѣхъ хотꙗщихъ быти на неродивыихъ и не въ покаꙗнии живѹщиихъ
ст҃ыи ѹбо си наставьникъ сице творꙗаше къ симъ и ѹчааше вьсю братию
ѡни же ꙗко землꙗ жажющиꙗ воды тако приимаахѹ словеса ѥго приносꙗще трѹдовъ своихъ плоды къ господѹ овъ съто овъ же ѯ҃
и бѣ видѣти на земли чл҃вкы житиѥмь акы анг҃лъмь тъчьны
и манастырь тъ подъбьнъ нб҃си
и въ немь блаж҃еныи оц҃ь нашь ѳеѡдосии паче сл҃нца въсиꙗвъ добрыими дѣлы ꙗко же се ꙗви сꙗ игѹменѹ манастырꙗ ст҃го архистратига михаила софронию же именьмь
ѣдѹщю бо ѥмѹ въ манастырь свои нощи же сѹщи тѣмь же и се видѣ свѣтъ надъ манастырьмь тъкъмо бл҃женаго оц҃а нашего ѳеѡдосиꙗ
и ꙗко.же чюдꙗ сꙗ ѥмѹ славꙗаше бога глаголꙗ
о колико бл҃гостынꙗ твоѥꙗ ги҃
ꙗко показалъ ѥси такъ свѣтильникъ въ мѣстѣ семь прп҃дбьнааго сего мѹжа иже тако свѣтѧ сѧ просвѣти манастырь свои
сице же ини мнози вїдѣвъше се многашьды сповѣдахѹ се
тѣмь же ѹбо слышаще кнꙗзи и болꙗре доброѥ ихъ житиѥ прихожаахѹ къ великѹѹмѹ ѳеѡдосию исповѣдающе томѹ грѣхы своꙗ иже великѹ пользѹ приимъше бо ѿ того отъхожаахѹ
ти тако пакы приношаахѹ ѥмѹ нѣчьто мало отъ имѣнии своихъ на ѹтѣшениѥ братии на състроѥниѥ манастырю своѥмѹ
дрѹзии же и села въдаваюче на попечениѥ имъ
наипаче же зѣло люблꙗаше блж҃енааго хо҃любивыи кнꙗзь изѧславъ предьржаи тъгда столъ оц҃а своѥго и часто же и призывааше къ собѣ
мъножицею же и самъ прихожааше к немѹ и тако дх҃овьныихъ тѣхъ словесъ насыщаше сѧ и отъхожааше
ꙗкоже отътолѣ тако богъ възвеличаше мѣсто то ѹмножаꙗ вьсѣхъ бл҃гыихъ въ немь молитвами въгодьника своѥго
оц҃ь же нашь ѳеѡдосии бѣаше сице запретилъ вратарю да по отъѣдении обѣда не ѡтврьзаѥть вратъ никомѹже и никтоже пакы да не въходить въ манастырь дондеже бѹдꙗше годъ вечерьнии ꙗко да полѹдьнию сѹщю почиють братиꙗ нощьныихъ ради мл҃твъ и ѹтрьнꙗго пѣниꙗ
и въ ѥдинъ дн҃ь полѹдн҃ию сѹщѹ прииде по обычаю хо҃любьць изꙗславъ съ малъмь отрокъ
ѥгда хотꙗше поѣхати къ бл҃женѹѹмѹ тъгда распѹстꙗше всꙗ болꙗры въ домы своꙗ нъ тъкмо съ шестию или съ пꙗтию отрокъ прихожааше къ немѹ
се же ꙗко рѣкъхъ приѣхавъ и съсѣде съ конꙗ
ни бо николи.же ѣха на дворъ манастырьскыи
и пристѹпивъ къ вратомъ повелѣ отъврьсти вънити хотꙗ
онъ же отъвѣща ѥмѹ ꙗко повелѣниѥ ѥсть великааго оц҃а не отъврьзати вратъ никомѹже дондеже годъ вечерьнии бѹдеть
таче пакы хо҃любьць възвѣщаꙗ ѥмѹ да ѹвѣсть къто ѥсть и гл҃аше
се бо азъ ѥсмь
и мнѣ отъврьзи врата ѥдиномѹ
онъ же не вѣдыи ꙗко кнꙗзь ѥсть отъвѣщавааше ѥмѹ сице
рѣхъ ти ꙗко повелѣно ми ѥсть отъ игѹмена ꙗко
аще и кнꙗзь приидеть не отъврьзи вратъ
то ѹже аще хощеши потрьпи мало дондеже годъ бѹдеть вечерьнии
онъ же отъвѣща ꙗко
азъ ѥсмь кнꙗзь
то и ли мнѣ не отъврьзеши
тъгда изникъ видѣтъ и познавъ кнꙗзꙗ ѥго сѹща и въ страсѣ бывъ не отъврьзе вратъ нъ бл҃женѹѹмѹ съповѣдатъ тече ономѹ же стоꙗщю предъ враты и тьрпꙗщю о семь подражающю ст҃го и вьрховьнꙗаго ап҃сла петра
изведенѹ бо бывъшю томѹ анг҃лъмь ис тьмьницѣ и пришьдъшю ѥмѹ къ домѹ идеже бѣша ѹченици ѥго и тълкънѹвъшю ѥмѹ въ врата и се рабыни изникнѹвъши видѣ петра стоꙗща
и ѿ радости же не ѿврьзе воротъ нъ текъши повѣда ѹченикомъ приходъ ѥго
тако же и сь ѿ страха не ѿврьзе вратъ нъ скоро текъ повѣда блаженѹѹмѹ хо҃любьца
таче блаженыи ишедъ и видѣвъ кнꙗзѧ и поклони сꙗ ѥмѹ
и по сихъ начатъ гл҃ати ѥмѹ хо҃любьць
ѡ како ѡч҃е запрещениѥ твоѥ ѥже гл҃ть чьрноризьць сии ꙗко аще и кнꙗзь приидеть не пѹстити ѥго
блж҃еныи же ѿвѣща
сего ради гл҃ють вл҃дко бл҃гыи повелѣниѥ то ꙗкоже да въ годъ полѹдьньныи не исходꙗть братиꙗ из манастырꙗ нъ починѹть въ то времꙗ нощьнааго ради славословиꙗ
твоѥ же богмь подвижьноѥ тъщаниѥ къ ст҃ѣи влд҃чци нашеи бци҃ блг҃о и дш҃и твоѥи на ѹспѣхъ
и мы же вельми радѹѥмъ сꙗ о прихожении твоѥмь
таче по сихъ шедъшема има въ цр҃квь и сътворивъ мл҃твѹ сѣдоста
ти тако холюбивыи кнꙗзь насыщаше сꙗ медоточьныихъ тѣхъ словесъ и иже исхожаахѹ ѿ ѹстъ прп҃дбьнааго оц҃а нашего ѳеѡдосиꙗ
и великѹ пользѹ приимъ отъ него иде въ домъ свои славꙗ б҃а
и ѿ того дн҃е большиими начатъ любити и
и тако имѧше ѥго ꙗко ѥдиного отъ прьвыихъ ст҃ыихъ оц҃ь
и вельми послѹшааше ѥго
и творꙗаше всꙗ повелѣнаꙗ ѥмѹ отъ великааго оц҃а нашего ѳеѡдосиꙗ
бж҃ствьныи же варламии сн҃ъ иоана болꙗрина игѹменъ же манастырꙗ ст҃го мч҃ка дьмитриꙗ иже възгради хо҃любивыи кнꙗзь изꙗславъ иде въ ст҃ыи градъ иерѹсалимъ
таче походивъ ст҃аꙗ та мѣста възврати сꙗ въ свои манастырь
и пакы по времени нѣкоторѣмь иде въ костꙗнтинь градъ
и тѹ тако.же походи всꙗ манастырꙗ
и искѹпивъ ѥже на пользѹ манастырю своѥмѹ и тако поиде на конихъ въ странѹ свою
идыи же пѹтьмь и ѹже въ странахъ своихъ си въпаде въ недѹгъ лютъ
таче ꙗко доиде града володимирꙗ въниде въ манастырь тѹ сѹщии близъ города иже наричюти и ст҃аꙗ гора
тѹ же ѹсъпе съ миръмь и житию коньць приꙗтъ
и заповѣдавъ сѹщиимъ с нимь да доправꙗть тѣло ѥго въ манастырь ст҃ааго и блж҃енааго оц҃а нашего ѳеѡдосиꙗ и тѹ положать ѥ
и всꙗ сѹщаꙗ ѧже бѣ искѹпилъ въ костꙗнтини градѣ иконы и ино ѥже на потребѹ повелѣвъ тѹда иде.же самъ
тѹ же и то повелѣ въдати бл҃женѹѹмѹ ꙗкоже заповѣда имъ
ти тако донесъше тѣло ѥго положиша ѥ въ манастыри бл҃женаго и прп҃добьнааго оц҃а нашего ѳеодосиꙗ на деснѣи странѣ цр҃кве идеже и донѣ ѥсть гробъ ѥго
тъгда же хо҃любивыи кнꙗзь ѿ манастырꙗ великааго оц҃а нашего ѳеодосиꙗ избьравъ ѥдиного отъ братиꙗ иже въ чьрньчьскѣмь житии просиꙗвъша исаию наричемааго того.же изведъ игѹмена постави въ манастыри своѥмь ѹ ст҃ааго мч҃нка димитриꙗ иже и послѣже добрыхъ ради нравъ ѥго поставленъ бысть епискѹпъмь ростовѹ городѹ
тъгда же великии никонъ ѹмьръшю ростиславѹ кнꙗзю острова того ѹмоленъ бысть отъ людии тѣхъ преити къ cт҃ославѹ кнꙗзю и молити и да пѹстить къ нимъ сн҃а своѥго да сꙗдеть на столѣ томь
таче ꙗко и пришьдъ прииде въ манастырь блж҃енааго оц҃а нашего ѳеѡдосиꙗ
и ѧко видѣста дрѹгъ дрѹга падъша оба въкѹпѣ поклониста сꙗ
и тако пакы охописта сꙗ
и надълзѣ плакаста сꙗ ꙗко же много времꙗ не видѣвъша сꙗ
по сихъ же молꙗшети и сты҃и ѳеодосии не отьлѹчити сꙗ ѥмѹ ѿ него дондеже ѥста въ плъти
тъгда же велїкии никонъ обѣща сѧ ѥмѹ гл҃ꙗ ꙗкоже
тъкмо дошьдъ тамо и манастырь свои обрꙗдивъ и тѹ абиѥ възвращѹ сꙗ въспꙗть
ꙗкоже и сътвори
дошьдъ бо съ кнꙗзьмь глѣбъмь острова того и ономѹ сѣдъшю на столѣ въ градѣ томь никонъ же възвороти сꙗ въспꙗть
таче пришедъ въ манастырь великааго оц҃а нашего ѳеодосиꙗ и вьсꙗ своꙗ бл҃гаꙗ предавъ блж҃енѹѹмѹ самъ же бѣ съ всꙗкою радостию покарꙗѧ сꙗ ѥмѹ
зѣло же люблꙗшети и богодъхновеныи ѳеѡдосии
ꙗко оц҃а ѥго себе имѣꙗшеть
тѣмь же аще и коли къде отъходꙗ порѹчаше томѹ братию и ѥже тѣхъ съблюдати же и поѹчати ꙗкоже старѣишю томѹ сѹщю всѣхъ
и ѥгда же пакы самъ поѹчаше братию въ цьркъви дѹховьныими ѥго словесы и повелѣвааше пакы великѹѹмѹ никонѹ ꙗко
се ис кънигъ почитающе поѹчениѥ творите братии
таче и пакы преподобьнѹѹмѹ оц҃ю нашемѹ стефанѹ еѯиархѹ тъ тъгда сѹщю
послѣже же игѹменѹ сѹщѹ того манастырꙗ по съмрьти блаженааго ѳеѡдосиꙗ
таче по томь епискѹпѹ въ володимирьскѹю оболость
се же и и о сихъ съповѣдахъ
таче на послѣдъцѣ ѡ единомь блаженѣмь оц҃и ѳеодосии словеси поидѹ и ꙗже о немь достоина своꙗ ѥмѹ исправлениꙗ бж҃иѥю благодатию исповѣдаꙗ свѣтила просвѣщенааго оц҃а нашего ѳеодосиꙗ
бѣаше бо по истинѣ чловѣкъ бж҃ии свѣтило въ вьсемь мирѣ видимоѥ и просиꙗвъшеѥ въ всемь чьрноризьцемъ съмѣренъмь съмыслъмь и послѹшаниѥмь и прочиими трѹды подвизаꙗ сꙗ дѣлаꙗ по всꙗ дн҃и не дада рѹкама своима ни ногама покоꙗ
ѥще же въ пещьницю часто исхожааше
и съ пекѹщими веселꙗше сꙗ дх҃ъмь
тѣсто мѣшааше и хлѣбы пека
бѣаше бо и преже рѣхъ крѣпъкъ тѣлъмь и сильнъ
вьсꙗ же стражющаꙗ бѣ ѹча и ѹкрѣплꙗꙗ и ѹтѣшаꙗ никако.же не раслабѣти въ дѣлѣхъ своихъ
въ ѥдинъ же ѿ дн҃ии хотꙗщемъ имъ праздьникъ творити ст҃ыꙗ бц҃а и водѣ не сѹщи преже же намѣненѹѹмѹ ѳеѡдорѹ сѹщю тъгда келарю иже и многаа ми съповѣда о преславьнѣмь мѹжи семь тъ.же шедъ повѣда блаженѹѹмѹ оц҃ю нашемѹ ѳеодосию ꙗко нѣсть къто воды носꙗ
то же блаженыи съ спѣхъмь въставъ начатъ водѹ носити отъ кладꙗзꙗ
и се ѥдинъ отъ братиꙗ видѣвы и водѹ носꙗща и скоро шедъ възвѣсти нѣколикѹ братии иже и съ тъщаниѥмь притекъше наносиша воды до избытъка
и се же пакы дръвомъ нѣкѡли приготованомъ не сѹщемъ на потребѹ варениꙗ шедъ же келарь ѳеѡдоръ къ бл҃женѹѹмѹ ѳеодосию гл҃ꙗ ꙗко
да повелиши ѥдиномѹ ѿ братиꙗ сѹщюѹмѹ праздьнѹ да въшедъ приготовить дръва ѥже на потребѹ
тоже блаженыи отъвѣща ѥмѹ
то се азъ праздьнъ ѥсмь и се поидѹ
таче повелѣ на трапезѹ братии ити
бѣ бо годъ обѣдѹ
самъ же възьмъ сѣчиво нача сѣчи дръва
и се по отъꙗдении излѣзъше братиꙗ ти видѣша преподобьнааго игѹмена своѥго сѣкѹща дръва и тако трѹжающа сѧ
и възꙗтъ къждо сѣчиво своѥ таже тако приготоваша дръва ꙗко.же тѣмъ довольномъ имъ быти на многы дн҃и
сице бо ти бѣ тъщаниѥ къ богѹ блаженааго и дѹховьнааго оц҃а нашего ѳеодосиꙗ
имꙗаше бо съмѣрениѥ и кротость великѹ о семь подражаꙗ христоса истиньнааго б҃а гл҃авъшааго
навыкнѣте отъ мене ꙗко крътъкъ ѥсмь и съмѣренъ ср҃дцьмь
тѣмь же на таковоѥ подвизаниѥ възираꙗ съмѣрꙗше сꙗ послѣдьнии сꙗ вьсѣхъ творꙗ и слѹжьбьникъ и собою вьсѣмъ образъ даꙗ на дѣло же преже вьсѣхъ исходꙗ и въ цр҃кви же преже вьсѣхъ обрѣтаꙗ сꙗ и послѣже вьсѣхъ излазѧ
мъногашьды же пакы великѹѹмѹ никонѹ сѣдꙗщю и дѣлающю книгы и блж҃енѹѹмѹ въскраи того сѣдꙗщю и прѧдѹщю нити ѥже на потребѹ таковѹѹмѹ дѣлѹ
таково ти бѣ того мѹжа съмѣрениѥ и простость
и никтоже ѥго николиже видѣ на ребрѣхъ своихъ лежаща ли водѹ възливающа на тѣло развѣ тъкмо рѹцѣ ѹмывающа
а ѡдежа ѥго бѣ свита власꙗна остра на тѣлѣ
извьнѹ же на неи и ина свита
и та же вельми хѹда сѹщи
и тоже сего ради възволочааше на сꙗ ѧко да не ꙗвити сꙗ власꙗници сѹщи на неи
о сеи одежи хѹдѣи мнози несъмысльнии рѹгахѹ сѧ ѥмѹ ѹкарꙗюще ѥго
блж҃енѹѹмѹ же си съ радостию вьсꙗ приимающю ѹкоризнѹ ихъ имѣꙗ ѹбо присно на памꙗти слово гн҃е и тѣмь ѹтѣшаꙗ веселꙗше сꙗ
блажени бо рече ѥсте ѥгда ѹкорꙗть вы ѥгда рекѹть всꙗкъ зълъ гл҃ъ на вы лъжюще мене ради
въздрадѹите сꙗ въ тъ дн҃ь и възыграите
се бо мьзда ваша мънога на нб҃сѣхъ
си въспоминаꙗ блж҃еныи и о сихъ ѹтѣшаꙗ сꙗ трьпꙗше ѹкоризнѹ и досажениѥ ѿ всѣхъ
и се въ ѥдинъ дн҃ь шедъшю великѹѹмѹ оц҃ѹ на нашемѹ ѳеѡдосию нѣкоторааго ради орѹдиꙗ къ хо҃любьцю кнꙗзю изꙗславѹ далече ѥмѹ сѹщю отъ града
таче ꙗко и пришьдъ и до вечера ѹмѹдивъшю ѥмѹ орѹдиꙗ ради и повелѣ хо҃любьць нощьнааго ради посъпаниꙗ ѥмѹ на возѣ допровадити и до манастырꙗ ѥго
чьрноризьче се бо ты по вьсꙗ дн҃и пороздьнъ ѥси
азъ же трѹдьнъ сыи се не могѹ на кони ѣхати
нъ сице сътворивѣ да азъ ти лꙗгѹ на возѣ ты же могыи на кони ѣхати
тоже бл҃женыи съ вьсꙗкыимь съмѣрениѥмь въставъ сѣде на кони
а ѡномѹ же легъшю на возѣ и идꙗше пѹтьмь радѹꙗ сѧ и славꙗ б҃а
и ѥгда же въздрѣмааше сꙗ тъгда же съсѣдъ текъ идꙗаше въскраи конꙗ дондеже трѹдꙗаше сѧ
ти тако пакы на конь въсѧдꙗше
часто же ѹже зорꙗмъ въсходꙗщемъ и вельможамъ ѣдѹщемъ къ кнꙗзю и издалеча познавъше бл҃женааго и съсѣдъше съ конь покланꙗахѹ сꙗ ѹбо блж҃енѹѹмѹ оц҃ю нашемѹ ѳеѡдосию
тъгда же глагола отрокѹ
се ѹже чадо свѣтъ ѥсть
въсꙗди на конь свои
онъ же видѣвъ ѥже тако вьси покланꙗхѹть сѧ ѥмѹ и ѹжасе сꙗ въ ѹмѣ
и трепеть си въста и въсѣде на конь
ти тако поиде пѹтьмь
а прп҃добьнѹѹмѹ ѳеѡдосию на возѣ сѣдꙗщю вси же болꙗре сърѣтъше покланꙗхѹ сꙗ ѥмѹ
таче дошьдъшю ѥмѹ манастырꙗ и се ишедъше вьсꙗ братиꙗ поклониша сѧ ѥмѹ до землꙗ
тоже отрокъ больми ѹжасе сꙗ помышлꙗѧ въ себе
кто сь ѥсть ѥже тако вьси покланꙗють сѧ ѥмѹ
и ѥмы и за рѹкѹ въведе и въ трапезьницю
таче повелѣ ѥмѹ дати ѣсти и пити ѥлико хощеть
ѥще же и кѹнами томѹ давъ отъпѹсти и
си же съповѣда самъ братии повозьникъ тъ
а блж҃енѹѹмѹ о сѥмь никомѹже ꙗвивъшю нъ сице бѣ ѹбо по всꙗ дн҃и о сихъ ѹча братию не възносити сꙗ ни о чемь же нъ съмеренѹ быти мнихѹ а самомѹ мьньшю всѣхъ творити сꙗ и не величати сꙗ нъ къ вьсѣмъ покоривѹ быти
и ходꙗще иже гл҃ааше имъ рѹцѣ съгъбенѣ на прьсьхъ своихъ къжьдо да имате
и никто.же васъ да не преходить въ съмѣрении же вашемь
да сꙗ покланꙗѥте къждо дрѹгъ къ дрѹгѹ ꙗкоже ѥсть лѣпо мьнихѹ
и не преходити же отъ келиѣ въ келию нъ въ своѥи келии къждо васъ да молить бога
сицими же и инѣми словесы по всꙗ дн҃и не престаꙗ ихъ наказааше
и аще пакы слышааше ѿ братиꙗ комѹже сѹщю ѿ мьчьтании бѣсовьскыихъ то сиꙗ призъвавъ и ꙗко въ вьсѣхъ искѹшенихъ бывъ ѹчааше и наказааше стати крѣпъцѣ противѹ диꙗволемъ къзньмъ никако.же постѹпати ни раслабѣти сѧ ѿ мьчьтании и бѣсовьскыꙗ напасти не ѿходити имъ ѿ мѣста того нъ постъмь и мл҃твою оградити сꙗ и б҃а часто призывати на побѣдѹ злааго бѣса
гл҃ааше же и се къ нимъ ꙗко тако и мнѣ бѣ испьрва
ѥдинои бо нощи поющю ми въ кели обычьныꙗ псалъмы и се пьсъ чьрнъ ста предъ мною ꙗкоже имь мнѣ нельзѣ ни поклонити сꙗ стоꙗщю же ѥмѹ на многъ часъ предъ мною
се же азъ постреченъ бывъ хотѣхъ ѹдарити и
и се невидимъ бысть ѿ мене
тъгда же страхъ и трепетъ обиꙗтъ мꙗ ѧкоже хотѣти ми бѣжати отъ мѣста того ꙗко аще не бы г҃ь помоглъ ми
се бо малы въспрꙗнѹвъ ѿ ѹжасти начахъ прилѣжьно б҃а молити и часто поклониѥ колѣномъ творити
и тако ѿбеже отъ мене страхъ тъ ꙗко же отъ того часа не боꙗти ми сꙗ ихъ аще предъ очима моима ꙗвлꙗхѹть ми сѧ
къ симъ же и ина многа словеса гл҃ааше крѣпꙗ ѧ на зълыꙗ дѹхы
и тако ѿпѹщааше ꙗ радѹюща сꙗ и славꙗ бога о таковѣмь наказании доблꙗаго наставьника и ѹчителꙗ ихъ
и се исповѣда ми ѥдинъ отъ братиꙗ именьмь илариѡнъ гл҃ѧ ꙗко
многѹ ми пакость творꙗхѹ въ келии зълии бѣси
ѥгда бо ѥмѹ легъшю на ложи своѥмь и се множьство бѣсовъ пришьдъше и за власы имъше и и тако пьхающе влачахѹти и
и дрѹзии же стѣнѹ подъимъше гл҃аахѹ
сѣмо да влеченъ бѹдеть ꙗко стѣною подавленъ
и тако по всꙗ нощи творꙗхѹть ѥмѹ
и ѹже не могыи тьрпѣти шедъ съповѣда прп҃дбьнѹмѹ оц҃ю ѳеѡдосию пакость бѣсовьскѹю
и хотꙗ отъити отъ мѣста того въ инѹ келию тоже бл҃женыи молѧшети и глаголꙗ
ни брате не ѿходи отъ мѣста того да не коко похвалꙗть сѧ тобою злии дѹси ꙗко побѣдивъше тꙗ и бѣдѹ на тѧ створьше
ѿтолѣ пакы больше зъло начьнѹт ти твори ꙗко власть приимъше на тѧ
нъ се да молиши сꙗ б҃ѹ въ келии своѥи да и бъ҃ видꙗ твоѥ трьпѣниѥ подасть ти побѣдѹ на нꙗ ѧко же не съмѣти имъ ни приближити сѧ къ тебе
ѡнъ же пакы гл҃аше ѥмѹ
молю ти сѧ оч҃е ꙗко ѿселѣ не могѹ пребывати въ келии множьства ради живѹщихъ бѣсовъ въ неи
тъгда же бл҃женыи прекр҃стивы и таче гл҃а ѥмѹ
иди и бѹди въ келии своѥи
и ѿселѣ не имѹть ти никоѥꙗ.же пакости створити лѹкавии бѣси
не бо видѣти ихъ имаши
онъ же вѣрѹ имъ и поклонивъ сѧ ст҃ѹѹмѹ отъиде
и тако въ тѹ нощь легъ въ келии своѥи съпа сладъко
и отътолѣ проныривии бѣси не съмѣша ни приближити сꙗ къ мѣстѹ томѹ млт҃вами бо прп҃дбнаго оц҃а нашего ѳеѡдосиꙗ отъгоними сѹще
и бѣжаще ѿидоша
и се пакы тъ же чьрньць иларионъ съповѣда ми
бꙗше бо и книгамъ хытръ псати
сии по всꙗ дн҃и и нощи писааше книгы въ келии ѹ блж҃енааго оц҃а нашего ѳеѡдосиꙗ ономѹ же псалтырь ѹсты поющю тихо и рѹкама прꙗдѹща вълнѹ или коѥ ино дѣло дѣлающа
тако же въ ѥдинъ вечеръ дѣлающема има къжьдо своѥ дѣло и се въниде икономъ гл҃ꙗ блаженомѹ ꙗко
въ ѹтрии дн҃ь не имамъ кѹпити ѥже на ꙗдь братии и на инѹ потребѹ
тоже бл҃женыи гл҃а ѥмѹ
се ꙗкоже видиши ѹже вечеръ сѹщь и ѹтрьнии дн҃ь далече ѥсть
тѣмь же иди и потрьпи мало молꙗ сꙗ бѹ҃
некъли тъ помилѹѥть ны и попечеть сꙗ о насъ ꙗкоже самъ хощеть
и то слышавъ икономъ отъиде
таче шедъ блж҃еныи иде въ келию свою пѣтъ по обычаю ѡба на десѧте псалма
тако же и по мл҃твѣ шьдъ сѣде дѣлаꙗ дѣло своѥ
и се пакы въниде икономъ то.же гл҃ꙗ
тъгда ѿвѣща ѥмȣ блж҃еныи рѣхъ
ти иди и помоли сꙗ богѹ
въ ѹтрии дн҃ь шедъ въ градъ и ѹ продающиихъ да възьмеши въ заимъ иже ти на потребѹ братии
и послѣдь ѥгда богодѣꙗвъшюѹмѹ б҃ѹ ѿдамы дългъ ѿ бога
таче вѣрьнъ ѥсть гл҃ꙗи
не пьцѣте сѧ ѹтрѣишимь
и тъ не имать насъ оставити
таче ѿшедъшю икономѹ и се вълезе свѣтьлъ отрокъ въ воиньстѣи одении
и поклонивъ сꙗ и ничьсоже рекыи и положивъ же на стълпѣ гривьнѹ злата и тако пакы мълча излезе вънъ
тъгда же въставъ блж҃еныи и възьмъ злато и съ сльзами помоли сꙗ въ ѹмѣ своѥмь
таче вратарѧ възъвавъ пыташе и еда къто къ воротомъ приходи въ сию нощь
онъ же съ клꙗтвою извѣща сѧ ꙗко
и ѥще свѣтѣ затвореномъ сѹщемъ воротомъ и ѿтолѣ нѣсмь ихъ ѿврьзалъ и никтоже приходилъ къ нимъ
тъгда же блж҃еныи призвавъ иконома подасть ѥмѹ гривьнѹ злата гл҃ꙗ
чьто гл҃еши брате анастасе ꙗко
не имамъ чимь кѹпити братии требованиꙗ
нъ сице шьдъ кѹпи ѥже на потребѹ братии
въ ѹтрѣи же пакы дн҃ь бъ҃ да попечеть сѧ нами
тъгда же икономъ разѹмѣвъ падъ поклони сꙗ ѥмѹ
бл҃женыи же ѹчааше и гл҃ꙗ
николи.же не отъчаи сꙗ
нъ въ времꙗ крѣпѧ сꙗ вьсю печаль свою възвьрзи къ богѹ ꙗко тъ попечеть сꙗ нами ꙗкоже хощеть
и сътвориши братии праздьникъ великъ днь҃с
б҃ъ же пакы не.скѹдьно подавааше ѥмѹ ѥже на потребѹ бж҃ествьнѹѹмѹ томѹ стадѹ
блж҃еныи же ѡ сихъ всѣхъ по всꙗ нощи бе съна пребываше молꙗ cꙗ б҃а съ плачьмь и часто къ земли колѣнѣ прекланꙗꙗ ѧкоже и многашьды слышаша цр҃квьнии строителе вънегда бо годъ бѹдꙗше заѹтрьнюмѹ пѣнию и онѣмъ хотꙗщемъ бл҃гословлениѥ възѧти отъ него
и ѥдинъ отъ нихъ тихы шедъ и ставъ послѹшааше
ти слышашети и молꙗща сꙗ и вельми плачюща сꙗ и главою часто о землю биюща
таче мало отъстѹпивъ и се начьнꙗше рамꙗно шьствовати
и ꙗкоже слышааше тѹтънъ ѹмълкънꙗше творꙗ сꙗ ѥже мнѣти ономѹ ꙗко съпить
ономѹ же тълъкнѹвъшю и рекъшю бл҃гословести оч҃е бл҃женыи же мълчаше
ꙗкоже ономѹ до трии кратъ сице тълкънѹвъшю и гл҃авъшю бл҃сви оч҃е тоже сии ꙗко ѿ съна въспрꙗнѹвъ гл҃ааше
г҃ь нашь і҃с хс҃ъ да бл҃гословить тꙗ чадо
и тако же пакы преже всѣхъ обрѣтааше сꙗ въ цр҃кви
сице же пакы по всꙗ нощи съповѣдахѹти и творꙗща
и бѣ въ манастыри ѥго ѥдинъ нѣкто чьрноризьць санъмь прозвутеръ имьньмь дамианъ иже рьвьниѥ подражааше житию и съмѣрению прп҃дбнааго своѥго оц҃а ѳеѡдосиꙗ о немьже мнози съвѣдѣтельствѹють о добрѣмь ѥго съмѣрении и и житии и послѹщании и ѥже къ вьсѣмъ покорениѥ сътꙗжа
наипаче же бывъшеи съ тѣмь въ келии ти видѣвъше кротость ѥго и несъпаниѥ по всꙗ нощи и почитающа съ прилежаниѥмь ст҃ыꙗ книгы и ѹчастꙗща пакы на мл҃твѹ
сии же ина многа съповѣдахѹ ѡ мѹжи томь
томѹ же нѣколи болꙗщю и при коньци ѹже сыи молꙗше сꙗ богѹ съ сльзами гл҃ꙗ
г҃и мои іс҃ хе҃ съподоби мꙗ съобьщникѹ быти славы ст҃ыихъ твоихъ и съ тѣми причастити сꙗ цр҃ствию твоѥмѹ
и не ѿлѹчи мене молю ти сꙗ влд҃ко оц҃а и наставьника моѥго пр҃пбнааго ѳеѡдосиꙗ нъ съ тѣмь ѹбо причьти мꙗ въ свѣтѣ томь ѥже ѥси ѹготовалъ правьдьникомъ
сице же ѥмѹ пребывающю и молꙗщю сꙗ и се вънезаапѹ предъста ѹ ѡдра ѥго бл҃женыи ѳеѡдосии иже и падъ на пьрсьхъ ѥго и любьзно цѣлѹꙗ и гл҃ааше к немѹ
се ѡ чадо ѡ немьже моли сꙗ гв҃и се нынѣ посла мѧ извѣстити ти ꙗко сице по прошению твоѥмѹ бѹдеть ти
и съ ст҃ыми причьтенъ бѹдеши
и съ тѣмь въ цр҃ствии ѹ нб҃снааго влд҃кы обьщьникъ бѹдеши
и ѥгда пакы г҃ь бъ҃ повелить ми отъ свѣта сего преставити сꙗ и приити ми къ тебе и тъгда не имавѣ разлѹчити сꙗ ѿ себе нъ въкѹпѣ бѹдевѣ въ свѣтѣ ономь
и се рекъ невидимъ бысть от него
тъгда же тъ разѹмѣвъ ꙗко ꙗвлениѥ ѿ б҃а бысть ѥмѹ
не бо ѥго видѣ двьрьми излѣзъша ни пакы двьрми вълѣзъша
нъ на немьже мѣстѣ ꙗвивъ сꙗ на томь.же пакы и невидимъ бысть
и въскорѣ же пригласивъ слѹжащааго ѥмѹ и пославъ по бл҃женааго ѳеѡдосиꙗ томѹ же въскорѣ пришедъшю и гл҃а ѥмѹ онъ веселъмь лицьмь
се ѡч҃е бѹде ли тако ꙗкоже нынѣ ꙗвивъ сѧ обѣща ми сꙗ
блж҃еныи же ꙗко не вѣдыи того ѿвѣща
ни чадо ꙗко не вѣмь того ѥже глаголеши обѣщаниѥ
тъгда же съповѣда ѥмѹ како моли сꙗ и како ꙗви сꙗ ѥмѹ тъ самъ пр҃пбьныи
то же ѹслышавъ бо҃дъхновеныи оц҃ь нашь ѳеѡдосии осклабивъ сꙗ лицьмь и мало просльзивъ сꙗ томѹ
еи чадо бѹдеть ти ꙗкоже ти сꙗ обѣща ан҃глъ ꙗвивъ сꙗ въ образѣ моѥмь
азъ же грѣшьныи како могѹ обьщьникъ быти славы оноꙗ ѥже ѹготована ѥсть правьдьникомъ
обаче онъ слышавъ обѣщаниѥ радъ бысть
и тако братии малѹ събьравъшю сꙗ цѣлова вьсꙗ
и сице съ миръмь предасть въ рѹцѣ дш҃ю пришедъшимъ по нь ан҃глмъ
тъгда бл҃женыи повелѣ ѹдарити въ било да съберѹть сѧ братиꙗ
и тако съ лѣпотьною чьстию и съ пѣниѥмь погребоша чьстьноѥ тѣло ѥго идеже и всю братию погрѣбахѹ
по сихъ же множащи сѧ братии и нѹжа быс҃ славьномѹ оц҃ю нашемѹ ѳеѡдосию распространити манастырь на поставлениѥ келии множьства ради приходꙗщихъ и бывающимъ мнихомъ
и бѣ самъ съ братиѥю дѣлаꙗ и городꙗ дворъ манастырьскыи
и се же разграженѹ бывъшю манастырю и ѡнѣмъ не стрѣгѹщемъ сѧ и се въ ѥдинѹ нощь тьмѣ сѹщи велицѣ приидоша на нꙗ разбоиници
гл҃аахѹ ꙗко въ полатахъ цр҃квьныихъ тѹ ѥсть имѣниѥ ихъ съкръвено
да того ради не идоша ни къ одинои же келии нъ ц҃ркви ѹстрьмиша сꙗ
и се ѹслышаша гласъ поющихъ въ цр҃кви
си же мьнѣвъше ꙗко братии павечернꙗꙗ мл҃твы поющїмъ отъидоша
и мало помьдливъше въ лѣсѣ таче мьнѣша ꙗко ѹже коньчанѹ быти пѣнию
пакы придоша къ цр҃кви и се ѹслышаша тъ.же гл҃ас
и видѣша свѣтъ пречюдьнъ въ црк҃ви сѹщь и блг҃оѹханиѥ исхожаше отъ цр҃кве
анг҃ли бо бѣша поюще въ неи
ѡнѣмъ мнꙗщемъ ꙗко братии полѹнощьноѥ пѣниѥ съвьрьшающемъ и тако пакы ѿидоша чающе донъдеже сии съконьчають пѣниѥ
и тъгда въшьдъше въ цр҃къвь поѥмлють вьсѧ сѹщаꙗ въ и
и тако многашьды приходѧщемъ имъ и тъ гл҃ас аньгельскыи слышащемъ
и се годъ бысть ѹтрьнюѹмѹ пѣнию
и пономонареви биющю въ било тоже они отъшьдъше мало въ лѣсъ и сѣдъше гл҃аахѹ
чьто сътворимъ
се бо мьнить сѧ намъ привидѣниѥ бысть въ цр҃кви
нъ се да ѥгда съберѹть сѧ вьси въ цр҃квь тъгда шьдъше и ѿ двьрии застѹпивъше вьсѧ ꙗ погѹбимъ и тако имѣниѥ ихъ възьмемъ
тоже тако врагѹ на то ѡстрѧщю ꙗ хотѧщю тѣмъ оѥ то стадо искоренити ѿ мѣста того
нъ обаче ни тако възможе
нъ обаче самъ ѿ нихъ побѣженъ бы҃с б҃ѹ помагающю молитвами пр҃пдбьнааго оц҃ѧ нашего ѳеѡдосиꙗ
тъгда бо зълии ти человѣци мало помѹдивъше и прп҃дбьнѹѹмѹ томѹ стадѹ въшю сѧ въ цр҃квь съ блаженыимь наставьникъмь и пастѹхъмь своимь ѳеѡдосиѥмь и поющемъ ѹтрьнꙗꙗ псл҃мы ѹстрьмиши сѧ на нꙗ акы звѣриѥ дивии
таче ꙗко придоша и се вънезаапѹ чюдо бысть страшьно
отъ землꙗ бо възѧтъ сѧ цр҃кы и съ сѹщиими въ нѥи възиде на въздѹсѣ ꙗко не мощи имъ дострѣлити ѥꙗ
сѹщеи же въ цр҃кви съ блаженыимь не разѹмѣша ни чюша того
они же видѣвъше чюдо се ѹжасоша сѧ и трепетьни бывъше възвратиша сѧ въ домъ свои
и ѿтолѣ ѹмилиша сѧ никомѹже зъла сътворити ꙗкоже и старѣишинѣ ихъ съ инѣми трьми пришьдъшемъ къ блаженомѹ ѳеѡдосию покаꙗти сѧ того и исповѣдати ѥмѹ бывъшеѥ
блаженыи же то слышавъ прослави б҃а сп҃съшааго ꙗ ѿ таковыꙗ съмьрьти
онъ же поѹчивъ ꙗ ѥже ѡ сп҃сении дш҃и и тако ѿпѹсти ꙗ славѧща и бл҃годарѧща б҃а о вьсѣхъ сихъ
сицево же чюдо ѡ цр҃кви тои и инъгда пакы видѣ ѥдинъ ѿ болꙗръ хо҃любьцѧ изѧслава
ꙗздѧщю томѹ нѣколи въ нощи на поли ꙗко е҃і҃ попьрищь ѿ манастырѧ блаженааго и се видѣ цр҃квь ѹ ѡблака сѹщȣ
и въ ѹжасти бывъ погъна съ отрокы хотѧ видѣти каꙗ то ѥсть цр҃кы
и се ꙗко доиде манастырѧ блаженааго ѳеѡдосиꙗ тъгда же ѡномѹ зьрѧщю състѹпи цр҃кы и ста на своѥмь мѣстѣ
ѡномȣ же тълъкновъшю въ врата и вратарю ѿвьрьзъшю ѥмѹ врата въниде и повѣда блаженомѹ бывъшеѥ
и ѿтолѣ часто приходѧше къ нѥмѹ и насыщаꙗ сѧ ѿ нѥго дх҃овьныихъ тѣхъ словесъ
подаваше же и ѿ имѣниꙗ своѥго на състроѥниѥ манастырю
и се же пакы инъ болꙗринъ того.же хо҃любьцѧ идыи нѣколи съ кнѧзьмь своимь хо҃любьцьмь на ратьныꙗ хотѧщемъ имъ брань сътворити обѣща сѧ въ ѹмѣ своѥмь гл҃ꙗ ꙗко
аще възвращю сѧ съдравъ въ домъ свои то дамь ст҃ѣи бц҃и въ манастырь блаженааго ѳеодосиꙗ в҃ гривьнѣ золота
ѥще же и на иконѹ ст҃ыꙗ б҃цѧ вѣньць ѡкѹю
таче бывъшю сънѧтию и многомъ ѿ бою орѹжиѥмь падъшемъ послѣже побѣжени бывъше ратьнии
си же сп҃сени възъвратиша сѧ въ домы своꙗ
болꙗринъ же за҃быс ѥже дасть ст҃ѣи бц҃и
и се по дьньхъ цѣхъ съпѧщю ѥмѹ въ полѹдн҃е въ храминѣ своѥи и се приде ѥмѹ гл҃ас страшьнъ именьмь того зовѹщь ѥго
клименте
онъ же въспрѧнѹвъ и сѣде на ложи
ти видѣ иконѹ ст҃ыꙗ бц҃ѧ иже бѣ въ манастыри блаженаго прѣдъ одръмь ѥго стоꙗщю
и гл҃ас ѿ нѥꙗ исхожааше сице
въ чьто се клименте ѥже обѣща ми сѧ дати и нѣси ми далъ
нъ се нынѣ гл҃ю ти
потъщи сѧ съвьрьшити ѡбѣщаниѥ свое
си же рекъши икона ст҃ыꙗ бц҃ѧ не видима бысть ѿ нѥго
тъгда же болꙗринъ тъ въ страсѣ бывъ таче възьмъ имь.же бѣ ѡбѣщалъ сѧ несъ въ манастырь блаженомѹ ѳеодосию въдасть
тако же и вѣньць ст҃ыꙗ бц҃ѧ на иконѣ окова
и се же пакы по дн҃ьхъ немнозѣхъ ѹмысли тъ.же болꙗринъ дати еваньгелиѥ въ манастырь блаженго
таче ꙗко приде къ великѹѹмѹ ѳеодосию въ манастырь имыи подъ пазѹхою съкръвено ст҃ое еван҃глиѥ и по мл҃твѣ хотѧщема има сѣсти ономѹ не ѹ ѥще ꙗвивъшю еуанг҃лиꙗ гл҃а томȣ блаженыи
пьрьвѣѥ брате клименте изнеси си ст҃оѥ еуанг҃лиѥ ѥже имаши въ пазѹсѣ своѥи и ѥже обѣщалъ ѥси дати ст҃ѣи бц҃и
ти тъгда сѧдемъ
се слышавъ онъ ѹжасе сѧ ѡ проповѣдании прп҃дбьнааго
не бѣ бо никомȣже о томь възвѣстилъ
и тако изнесъ ст҃оѥ то еваньгелиѥ въдасть блаженомѹ на рѹцѣ
и тако сѣдъ и дх҃овьныꙗ тоꙗ бесѣды насытивъ сѧ възврати сѧ въ домъ свои
и ѿтолѣ великѹ любъвь имѧаше къ блаженомѹ ѳеодосию
и часто прихожааше къ нѥмѹ
и великѹ пользѹ приимаше ѿ него
и ѥгда же сии прихожаахѹ къ нѥмѹ то же си и тако по бж҃ьствьнѣмь томь ѹчении прѣдъставлꙗаше тѣмъ трѧпезѹ ѿ брашьнъ тѣхъ манастырьскыихъ хлѣбъ сочиво и мало рыбъ
мъногашьды же и х҃олюбьцю изѧславѹ и таковыихъ брашьнъ въкѹшающю ꙗкоже и веселѧ сѧ гл҃аше блаженомѹ ѳеѡдосию
се ꙗкоже вѣси оч҃е вьсѣхъ благыихъ мира сего испълъни сѧ домъ мои
то же нѣсмь тако сладъка брашьна въкѹшалъ ꙗкоже нынѣ сьде
многашьды бо рабомъ моимъ ѹстроившемъ различьнаꙗ и многоцѣньнаꙗ брашьна ти не сѹть така сладъка
нъ молю ти сѧ оч҃е
повѣжь ми ѿкѹдѹ ѥсть сладость си въ брашьнѣ вашемь
тъгда же бо҃дъхновеныи оц҃ь ѳеодосии хотѧ ѹвѣрити того на любъвь божию гл҃а емȣ
то аще бл҃гыи вл҃дко сиꙗ ѹвѣдѣти хощеши послѹшаи насъ и повѣдѣ ти
ѥгда бо братии манастырѧ сего хотѧщемъ варити или хлѣбы пещи или кѹю инȣ слѹжьбѹ творити тъгда же пьрьвоѥ шьдъ ѥдинъ ѿ нихъ възьметь бл҃гословление отъ игѹмена
таче по сихъ поклонить сѧ прѣдъ ст҃ыимь ѡлътарьмь три краты до землꙗ
ти тако свѣщю въжьжеть ѿ ст҃аго олътарѧ
и ѿ того огнь възгнѣтить
и ѥгда пакы водѹ въливаꙗ въ котьлъ гл҃еть старѣишинѣ
блг҃сви ѡч҃е
и ономѹ рекѹщю бъ҃ да бл҃гословить тѧ брате и тако вьсѧ слȣжьба ихъ съ бл҃гословлениѥмь съвьрьшаѥть сѧ
твои же раби и ꙗоже рече дѣлають сварѧще сѧ и шегающе иьнѹще дрȣгъ дрѹга
многашьды же и биѥми сѹть ѿ приставьникъ
и тако же вьсѧ слѹжьба ихъ съ грѣхъмь сътварѧеть сѧ
то же слышавъ хо҃любьць гл҃а
по истинѣ оч҃е тако ѥсть ꙗкоже гл҃а
а иже пр҃пдбьныи оц҃ь нашь ѳеѡдосии иже по истинѣ испълънѥнъ дх҃а ст҃ааго тѣмь же и божиꙗ таланта ѹмъноживъ иже населивъ мѣсто множьствъмь чьрьноризьць иже пѹсто сѹще манастырь славьнъ сътвори тѣмь же не хотѧше никако.же прилога творити въ немь
нъ бѣ вѣрою и надежею къ б҃ѹ въскланѧꙗ сѧ ꙗкоже паче не имѣти ѹпованиꙗ неимѣниѥм
тѣмь же и тако сего ради многашьды хожаше по келиꙗмъ ѹченикъ своихъ
и аще чьто обрѧщааше ѹ кого ли брашьно сънѣдьно ли одежею лише ѹставьныꙗ одежа или ѿ имѣниꙗ чьто сиꙗ възьмъ въ пещь въмѣташе ꙗкоже вражию часть сѹщю и прѣслѹшаниѥ грѣхѹ
и сице же гл҃аше имъ
нѣ҃с лѣпо намъ братиѥ мьнихомъ сѹщемъ и ѿвьрьгъшемъ сѧ мирьскыихъ събьраниѥ пакы творити имѣнию въ келию свою
како же можемъ молитвѹ чистѹ приносити къ б҃ѹ съкровища имѣнию дьрьжаще въ келии своѥи
о семь слыша г҃а рекѹща ꙗко
иде съкровища ваша тѹ и сьрьдьцѧ ваша
и пакы ѡ събирающиихъ
безѹмьне въ сию нощь дш҃ю твою изьмѹ а ꙗже събьра комѹ бѹдѹть
тѣмь же братиѥ довъльни бѹдѣмъ о ѹставьныихъ одежахъ нашихъ и о брашьнѣ прѣдъложенѣмь на трѧпезьници ѿ келарѧ а въ келии ѿ сицевыихъ не имѹще ничьтоже
да тако съ вьсѧкыимь ѹсьрьдиѥмь и вьсею мыслию мл҃твѹ свою чистѹ приносимъ къ бѹ
и се же и ина многа ѹвѣщавааше ꙗ съ вьсѧкыимь съмѣрениѥмь
и съ сльзами ѹчаше вьсѧ
не бо николиже бѣ напраснъ ни гнѣвьливъ ни ꙗръ очима нъ милосьръдъ и тихъ и милость имѣꙗ къ вьсѣмъ
тѣмь же и аще къто ѿ ст҃ааго стада раслабѣлъ бѣ срд҃цьмь ѿидѧше ѿ манастырѧ то же блаженыи ѥго ради въ велицѣ печали и скърби бѹдѧше и молѧ сѧ къ б҃ѹ да бы ѿблѹдивъшее сѧ овьча ѿ стада ѥго възвратилъ въспѧть
и тако же по вьсѧ дьни прѣбываше плача и молѧ б҃а ѥго ради донъдеже братъ тъ възвратѧше сѧ въспѧть
тоже того блаженыи съ радостию приимъ ѹчаше и никако.же раслабѣти вражиꙗми къзньми ни попѹстити имъ на сѧ нъ крѣпѣ стати
се бо гл҃ааше ꙗко не мѹжьскыꙗ есть дш҃а ѥже раслабѣти печальныими сими напастьми
си и ина многа гла҃въ ѹтѣшивъ того ѿпѹстѧаше въ келию ѥго съ миръмь
бѣ же тѹ ѥдинъ братъ слабъ сы иже и часто ѿбѣгаше ѿ блаженаго манастырѧ
и ѥгда пакы приидѧше тоже блаженыи съ радостию ѥго приимаше
гл҃аше бо ꙗко не имать бо ѥго оставити тако да кромѣ манастырѧ сего съконьчаѥть сѧ
се бо аще и многашьды ѿходѧ ѥсть ѿ насъ нъ сь имать въ манастыри семь коньць житию приꙗти
и молѧше сѧ плачьмь б҃а о нѥмь просѧ тьрьпѣниꙗ ѥмѹ
таче по мнозѣмь исхожении ѥмѹ приде ѥдиною къ манастырю молѧ сѧ великомѹ ѳеѡдосию да бы приꙗтъ былъ
тоже иже по истинѣ мл҃стивыи и ꙗко овьча ѿ заблѹжениꙗ пришьдъшеѥ тако того съ радостию приꙗтъ и причьте къ стадѹ своемȣ
тъгда же чьрьноризьць тъ иже бѣ своима рѹкама дѣлаꙗ сътѧжалъ имѣниꙗ мало
бѣ бо платьна дѣлаꙗ
сиꙗ принесъ прѣдъ блаженыимь положи
тоже ст҃ыи гл҃а ѥмѹ
аще хощеши чьрноризьць съвьрьшенъ быти възьмъ сиꙗ ꙗко ѡслѹшаниꙗ дѣло ѥсть въвьрьзи въ пещь горѹщѹ
онъ же иже теплъ сыи на вѣрѹ несъ по повелѣнию блаженаго въвьрьже въ пещь
и тако изгорѣ
самъ же ѿтолѣ живѧше въ манастыри томь прочаꙗ дн҃и своꙗ проводѧ
и тако тѹ по проречению блаженаго ѹсъпе съ миръмь
сицева ти бѣ любы блаженаго
и сицево мл҃срьдиѥ къ ѹченикомъ своимъ имѧше да бы ни ѥдинъ ѿ стада ѥго ѿлѹчилъ сѧ нъ вьсѧ въкѹпѣ ꙗко пастѹхъ добрыи пакы пасѧше ѹча и ѹтѣшаꙗ и словесы ѹвѣщаваꙗ дш҃а ихъ
къръмлꙗше и напаꙗꙗ не престаꙗше
тѣмь же и мъногы на божии разѹмъ наводѧше и къ нб҃сьномѹ цр҃ствию направлѧше
нъ се пакы на прокое ѿселѣ съповѣданиѥ оц҃ѧ нашего ѳеѡдосиꙗ поидемъ
се бо въ ѥдинъ ѿ дн҃ии приде келарь къ семѹ блаженомѹ гл҃ꙗ ꙗко
въ сии дн҃ь не имамъ чьто прѣдъложити на ꙗдь
се бо ни съварити чьто имамъ
гл҃а томѹ блаженыи
иди
потьрьпи мало молѧ б҃а
некъли тъ попечеть сѧ нами
аще ли же то да съваривъше пьшеницу ти тѹ съмѧтъ съ медъмь прѣдъставиши а трѧпезѣ братии а ѣдѧть
ѡбаче же надѣю сѧ на б҃а иже въ пѹстыни людьмъ непокоривыимъ хлѣбъ нб҃сьныи ѡдъжди и источи крастѣли
тъ и намъ дн҃ьс мощьнъ ѥсть пищю подати
то слышавъ келарь ѿиде
и блаженыи молѧше б҃а о сихъ
и се прѣже.реченыи ѡнъ болꙗринъ б҃ѹ ѥмѹ възложьшю на ѹмъ се бо напълнивъ три возы брашьна хлѣбъ и сыръ и рыбъ сочиво же и пьшено ѥще же и медъ и то посъла къ блаженомѹ въ манастырь
и ѥже видѣвъ блаженыи прослави б҃а
и гл҃а келарю
видиши ли брате ѳеѡдоре ꙗко не имать насъ б҃ъ оставити аще надѣемъ сѧ на нь вьсѣмь ср҃дцьмь
нъ иди и сътвори обѣдъ братии великъ въ сии дн҃ь
се бо посѣщениѥ би҃ѥ ѥсть
и тако блаженыи възвесели сѧ съ братиѥю на обѣдѣ веселиемь дх҃овьныимь
бѣ ж амъ ѣда хлѣбъ сѹхъ зелиѥ варено без масла и водѹ пиꙗ
се же ѣдь его бѣ вьсегда
и николиже ѥго бѣ видѣти дрѧхла или съньзъша сѧ на обѣдѣ сѣдѧща съ братиѥю нъ вьсегда весело лице имѹща
и бл҃годатию бж҃иѥю бѣ ѹтѣшаꙗ сѧ
къ семѹ.же блаженомѹ нѣколи приведоша разбоиникы съвѧзаны ихъ.же бѣша ꙗли въ ѥдиномь селѣ манастырьскѣ хотѧща красти
блаженыи же видѣвъ ꙗ съвѧзаны и въ такои скърби сѹща съжали си зѣло
и просльзивъ сѧ повелѣ раздрѣшити ꙗ и дати же тѣмъ ѣсти и пити
и тако пакы тѣхъ ѹчаше мъного ѥже никого.же прѣобидѣти и никомѹ.же зъла сътворити
подасть же тѣмъ ѿ имѣниꙗ довъльноѥ ѥже на потрѣбѹ
и тако тѣхъ съ миръмъ ѿпѹсти славѧща б҃а ꙗкоже ѿтолѣ тѣмъ ѹмилити сѧ и никомѹ.же зъла сътворити нъ своими дѣлы довъльномъ быти
таково бо бѣ мл҃срдиѥ великааго оц҃ѧ нашего ѳеодосиꙗ
аще бо видѧше нища или ѹбога въ скърьби сѹща и въ одежи хѹдѣ жалѧаше си ѥго ради и вельми тѹжаше о семь и съ плачьмь того миновааше
и сего ради сътвори дворъ близь манастырѧ своѥго
и цр҃квь възгради въ нѥмь ст҃ааго пьрьвом҃чнка стефана
тѹ же повелѣ прѣбывати нищимъ и слѣпыимъ и хромыимъ и трѹдоватыимъ
и ѿ манастырѧ подавааше имъ ѥже на потрѣбѹ
и ѿ вьсего сѹщаго манастырьскааго десѧтѹю часть даꙗше имъ
и ѥще же и по вьсѧ сѹботы посылаше въ потребѹ возъ хлѣбъ сѹщиимъ въ ѹзахъ
въ ѥдинъ же ѿ д҃нии приде къ прп҃дбьнѹмѹ ѳеѡдосию прозвутеръ ѿ града просѧ вина на слѹжьбѹ ст҃ыꙗ литурьгиꙗ
и тѹ абиѥ блаженыи призъвавъ строителꙗ цр҃квьнаго повелѣ налиꙗти вина юже ношаше викию и дати ѥмѹ
онъ же гл҃а ꙗко
мало имамъ вина ѥже тъкъмо довълѣѥть на г҃ или д҃ дн҃и ст҃ѣи литурьгии
блаженыи же ѿвѣща ѥмѹ
излѣи вьсе чл҃вкѹ семѹ
и нами бъ҃ да попечеть сѧ
онъ же ѿшьдъ и прѣобидѣвъ ст҃ааго повелѣниꙗ вълиꙗ ѥмѹ въ викию мало вина
ѡставивъ на ѹтриꙗ цр҃къвьнѣи слѹжьбѣ прозвутеръ же несъ ѥже мало ѥмѹ въда показа блаженомȣ ѳеѡдосию
и пакы призъвавъ пономонарѧ гл҃а ѥмѹ
рѣхъ ти
излѣи вьсе
и о ѹтрѣишьниимь дьне не пьци сѧ
не бо имать б҃ъ ѡставити цр҃кве сеꙗ въ ѹтрии дн҃ь бе слѹжьбы
нъ се въ сии дн҃ь подасть намъ вина до избытъка
тъгда же шьдъ пономонарь излиꙗ вьсе вино прозвутерови
и тако и отъпѹсти
таче по ѿѣдении къ вечерѹ сѣдѧщемъ имъ и се по проречению блаженаго привезоша г҃ возы пълъны сѹще къръчагъ съ винъмь ихъже посъла жена нѣкаꙗ иже бѣ прѣдьрьжащи вьсѧ въ домȣ бл҃говѣрьнааго кнѧзѧ вьсеволода
си же видѣвъ парамонарь прослави б҃а чюдѧ сѧ проповѣданию блаженаго ѳеѡдосиꙗ ѥже ꙗкоже рече
въ сии дн҃ь вина до избытъка б҃ь подасть намъ
тако же и бысть
бывъшю же нѣколи дн҃и ст҃аго и великаго димитриꙗ въ нь.же ха҃ ради мч҃нию коньць приꙗтъ пр҃пдбьномѹ же ѳеодосию съ братиѥю идȣщȣ вь манастырь ст҃аго димитриꙗ и се принесоша ѥмѹ хлѣбьцѣ нѣ ѿ кыихъ зѣло чисты ихъ.же повелѣ келарю прѣдъложити на ꙗдь оставъшии тѹ братии
и тоже онъ прѣслѹшавъ сѧ того помысли въ себѣ гл҃ꙗ ꙗко
въ ѹтрѣи дн҃ь пришьдъши вьсеи братии прѣдъложю сиꙗ хлѣбы на ѣдь имъ
нынѣ же манастырьскыи хлѣбъ и да прѣдъложю сеи братии
ꙗкоже помысли такоже и сътвори
и въ ѹтрѣи дн҃ь сѣдъшемъ имъ на обѣдѣ хлѣбомъ же тѣмъ издрѣзаномъ сѹщемъ таче блаженыи прѣзьрѣвъ и видѣ хлебы такы сѹща
и пригласивъ келарѧ въпрашаше ѥго ѿкѹдѹ си сѹть хлѣби
онъ же ѿвѣщева ꙗко
вьчера принесени сѹть
нъ сего ради вьчера малѹ сѹщю братии помыслихъ въ сии дн҃ь вьсеи братии прѣдъложити на ꙗдь
тъгда же блаженыи гл҃а ѥмѹ
лѣпо бѣ не пещи сѧ ѡ приходѧщимь дн҃и нъ по повелѣнию моѥмѹ сътворити
и нынѣ бы г҃ь нашь и присно печеть сѧ нами большими попеклъ сѧ и подалъ намъ ѥже на потрѣбѹ
таче повелѣ ѥдиномѹ ѿ братиѣ събьрати въ кошь ѹкрѹхы ты и несъше посрѣдѣ рѣкы въсыпати ѣ
ѡного же епитимиѥю ѹтвьрьди ꙗкоже прѣслѹшание сътворьша
сицимь же образъмь творѧаше ѥже аще слышаше коѥ дѣло творимо бл҃гословлению пьрвоѥ не възѧтѹ бывъшю
не бо хотѧаше да ст҃оѥ стадо того таковааго брашьна въкѹсити ѥже не бл҃гословлениѥмь сътворено и ѿ прѣслѹшаниꙗ сѹще
нъ се ꙗко вражию часть сѹщю повелѣваше ѡвъгда въ пещь горѹщю въмѣтати овъгда же въ рѣчьныꙗ стрѹꙗ въврѣщи
се же ꙗкоже по съмьрьти блаженаго оц҃ѧ нашего ѳеодосиꙗ сицева нѣкака ѿ прѣслѹшаниꙗ вещь бы҃с
ѥже аще нѣсть лѣпо сьде съповѣдати ѥꙗ имьже на въспомѧновениѥ того приидохомъ и семѹ подобьно слово къ словѹ приложимъ
се бо по изъгнании ѥже ѿ манастырѧ пр҃пдбьнааго нашего игѹмена стефана и великомѹ икономѹ игѹменьство прѣимъшю приспѣвъшемъ же дн҃ьмъ ст҃ааго и великаго поста и въ а҃.вѹю недѣлю таковаго въздьрьжаниꙗ и ꙗко добрыимъ подвижьникомъ потрѹдивъшемъ сѧ въ тѹ нед҃ѣл тѣмь же ѹставлѥно бы҃с пр҃пдбьныимь оц҃ьмь нашимь ѳеодосиѥмь въ пѧ҃ткъ тоꙗ не҃длꙗ да бывають имъ хлѣби чисти зѣло
дрѹзии же ѿ нихъ съ медъмь и съ макъмь творени
тоже тако повелѣвъшȣ никонѹ по обычаю творити келарю ѡнъ же прѣслѹшанию творѧ сълъга рекыи ꙗко
мȣкы не имамъ на сътворениѥ такыимъ хлѣбомъ
нъ обаче б҃ъ не прѣзьрѣ трѹда и мл҃твы пр҃пдбьныихъ своихъ и да пакы не разорить сѧ ѹставленоѥ божьствьныимь ѳеодосиѥмь
се бо по ст҃ѣи литурьгии идѹщемъ тѣмъ на постьныꙗ ты обѣды се ѿнюдѹ же бѣ не начаꙗти сѧ тоже тако ти привезоша возъ таковыихъ хлѣбъ
ѥже видѣвъше братиꙗ прославиша б҃а чюдѧще сѧ како присно бъ҃ печеть сѧ нми подаваꙗ вьсѧ имъ ѥже на потрѣбѹ мл҃твами пр҃пдбьнааго имъ оц҃ѧ и наставьника ѳеодосиѧ
таже по дъвоꙗ дн҃ью повелѣвъшю келарю да по обычаю хлѣбы братии испекѹтъ въ мѹцѣ тои ѥꙗже бѣ прѣже реклъ не имамъ тоже пекѹщиимъ готовѧщемъ и тѣсто мѣсѧщемъ и пакы имъ лѣющемъ ѹкропъ въ нѥ и се обрѣте сѧ тѹ жаба ꙗкоже тои варенѣ быти въ таковѣи водѣ
и такоже то тѣмъ осквьрьни иже ѿ прѣслѹшаниꙗ твореное дѣло
б҃ѹ сице извольшю на съблюдение ст҃го стада иже и таковъ подвигъ сътворьше въ ст҃ѹю тѹ не҃длю то.же да не таковыихъ хлѣбъ въкѹсѧть
нъ се ꙗко вражию часть сѹщю гадъмь осквьрьни сию б҃ъ ꙗкоже на показаниѥ томѹ быти ѥже о семь
да не зазьрить ми никътоже ѿ васъ ꙗко сии сьде въписахъ и прѣсѣчениѥ словѹ сътворихъ
се бо сего ради си въписахъ да разѹмѣѥте ꙗко нѣсть лѣпо намъ ни въ чемь же ослѹшати сѧ наставьника игѹмена своего вѣдѹще ꙗко аще чьто ѹтаимъ ѿ нѥго нъ ѿ б҃а нѣсть потаѥно ничьтоже
и тъ имать въскорѣ мьсть сътворити о нѥмь ѥгоже постави намъ старѣишинѹ и пастѹха ꙗко да вьси послѹшають ѥго и по повелѣнию его вьсѧ сътворимъ
обаче же ѹже на пьрьвое съповѣданиѥ възвратимъ сѧ ꙗже о блаженѣмь ѳеодосии исповѣдающе
се бо приспѣвъшю нѣколи праздьникѹ ѹсъпениꙗ прѣс҃тыꙗ бц҃ѧ бѣша же и цр҃кви творѧще праздьникъ въ тъ дн҃ь
маслѹ же не сѹщю дрѣвѧномѹ въ кандила на вълиꙗниѥ въ тъ дн҃ь помысли строитель цр҃квьныи въ сѣмени льнѧнѣмь избии масла и то вълиꙗвъше въ кандила въжещи
и въпросивъ о томь блаженаго ѳеѡдосиꙗ и ѡномѹ повелѣвъшю сътворити тако ꙗкоже помысли и ѥгда въсхотѣ лиꙗти въ кандило масло то и се видѣ мышь въпадъшю въ нѥ мьрътвѹ плавающѹ въ нѥмь
таче скоро шьдъ съповѣда блаженомѹ гл҃ꙗ ꙗко
съ вьсѧкыимь ѹтвьрьженеѥмь бѣхъ покрылъ съсѹдъ тъ съ маслъмь
и не вѣдѣ ѿкѹдȣ вълѣзе гадъ тъ и ѹтопе
тоже блаженыи помысли ꙗко бж҃иѥ ѥсть съмотрениѥ се
похѹливъ же своѥ невѣрьство гл҃а томѹ
лѣпо бы на ате надежю имѣ ъ бѹ҃ ѹповающе ꙗко мощьнъ ѥсть подати намъ на потрѣбѹ ѥгоже хощемъ а не тако невѣрьствовавъше сътворити ѥгоже не бѣ лѣпо
нъ иди и пролѣи масло то на землю
и мало потьрьпимъ молѧще б҃а
и тъ имать намъ дати въ сии дн҃ь до избытька дрѣвѧнаго масла
таче ѹже бывъшю годѹ вечерьнюмѹ и се нѣкъто ѿ богатыихъ принесе къръчагѹ великѹ зѣло пълънѹ масла дрѣвѧнааго
юже видѣвъ блаженыи прослави б҃а ꙗко та въскорѣ ѹслыша мл҃твѹ ихъ
и тако налиꙗша кандила вьсѧ
и избы сѧ ѥго большаꙗ часть
и тако сътвориша на ѹтрѣи дн҃ь праздьникъ свѣтьлъ ст҃ыꙗ бц҃ѧ
бол҃юбивыи же кънѧзь изѧславъ иже по истинѣ бѣ теплъ на вѣрѹ ꙗже къ г҃ѹ нашемѹ іс҃у х҃ къ прѣст҃ѣи мт҃ри ѥ.же послѣже положи дш҃ю свою за брата своѥго по гн҃ю гласѹ сь любъвь имѣꙗ ꙗкоже рече сѧ не.простѹ къ оц҃ю нашемѹ ѳеѡдосию и часто приходѧ къ немȣ и дх҃овьныихъ тѣхъ словесъ насыщаꙗ сѧ ѿ нѥго
и тако въ ѥдинъ ѿ дн҃ии пришьдъшю томѹ и въ ц҃ркви сѣдѧщема има на божьствьнѣи тои бесѣдѣ и годъ бы҃с вечерьнии
тако же сии хо҃любьць обрѣте сѧ тѹ сь блаженыимь и съ чьстьною братиѥю на вечерьниимь славословии
и абиѥ б҃жиѥю волѥю дъждю великѹ лѣющю сѧ блаженыи же видѣвъ тако належаниѥ дъждю призъвавъ же келарѧ гл҃а ѥмѹ
да приготовиши на вечерю брашьна на ꙗдь кънѧзю
тъгда же пристѹпи къ нѥмѹ ключарь гл҃ꙗ
г҃и оч҃е медѹ не имамъ ѥже на потрѣбѹ пити кънѧзю и сѹщиимъ съ нимь
гл҃а томѹ блаженыи
ни ли мало имаши
ѿвѣща онъ
еи оч҃е ꙗко ни мало не имамъ
бѣаша бо ꙗкоже рече ѡпроворотилъ таковыи съсѹдъ тъщь и ниць положилъ
гл҃а томѹ пакы блаженыи
иди и съмотри истѣѥ еда остало сѧ или мало чьто ѿ нѥго бѹдеть
онъ же ѿвѣщаваше рекыи
ими ми вѣрѹ оч҃е ꙗко и съсѹдъ тъ въ немьже бѣ таковоѥ пиво опровратихъ и тако ниць положихъ
тоже блаженыи иже по истинѣ испълънѥнъ дх҃овьныꙗ бл҃годѣти гл҃а томѹ сь
иди по гл҃ѹ моѥмѹ
и въ имѧ г҃а нашего іс҃у ха҃ обрѧщеши медъ въ съсѹдѣ томь
онъ же вѣрѹ имъ блаженомѹ ѿиде
и пришьдъ въ храмъ и по словеси ст҃ааго оц҃ѧ нашего ѳеѡдосиꙗ обрѣте бъчьвь тѹ правѣ положенѹ и пълънѹ сѹщю медѹ
въ страсѣ же бывъ и въскорѣ шьдъ съповѣда блаженомѹ бывъшеѥ
гл҃а томѹ блаженыи
мълъчи чадо и не рьци никомѹже о томь слова
нъ иди и носи ѥлико ти на трѣбѹ кънѧзю и сѹщиимъ съ нимь
ѥще же и братии подаи ѿ нѥго да пиють
се бо бл҃гословлѥниѥ б҃иѥ ѥсть
таче пакы дъждю прѣставъшю ѿиде х҃олюбьць въ домъ свои
бысть же тако бл҃гословлениѥ въ домѹ томь ꙗкоже на мъногы дн҃и довъльномъ имъ тѣмь быти
въ ѥдинъ же пакы ѿ дн҃ии ѿ ѥдиноꙗ вьси приде мьнихъ манастырьскыи къ блаженомѹ оц҃ю нашемѹ ѳеодосию гл҃ꙗ ꙗко
въ хлѣвинѣ идеже скотъ затварѧѥмъ жилище бѣсомъ ѥсть
тѣмь же и многѹ пакость тѹ творѧть въ нѥмь ꙗкоже не дадѹще томѹ ꙗсти
многашьды же и прозвутеръ мл҃твѹ творить и водою ст҃ою покраплѧꙗ
то же ни тако
осташа сѧ зълии ти бѣси творѧще мѹкѹ и доселѣ скотȣ
тъгда же оц҃ь нашь ѳеѡдосии въорѹживъ сѧ на нꙗ постъмь и молитвою по гн҃ю гласѹ ѥже рече
сь родъ изгонить сѧ ничимьже тъкъмо мл҃твою и постъмь
тѣмь же ѹповаꙗ блаженыи ꙗко имать прогънати ꙗ ѿ мѣста того ꙗкоже дрѣвле ѿ мѣсильницѧ и прииде въ село то и вечеръ въниде ѥдинъ въ хлѣвинѹ тѹ идеже бѣси жилище имѧхѹть
и затворивъ двьри тѹ же прѣбы҃c до ѹтрьнꙗꙗ мл҃твѹ творѧ ꙗкоже ѿ того ча҃с не ꙗвити сѧ бѣсомъ на то мѣсто се же ни въ дворѣ пакости творити никомȣже
мл҃твами пр҃пдбьнааго оц҃ѧ нашего ѳеѡдосиꙗ ꙗко се орѹжиѥмь ѿгънани быша ѿ вьси тоꙗ
и тако пакы блаженыи приде въ манастырь свои ꙗко храбъръ сильнъ побѣдивъ зълыꙗ дх҃ы пакостьствѹюща въ области ѥго
пакы же нѣколи въ ѥдинъ ѿ дн҃ии къ семѹ блаженомѹ и пр҃пдбьномѹ оц҃ю нашемѹ ѳеодосию приде старѣи пекѹщиимъ гл҃ꙗ ꙗко
мѹкы не имамъ на испечениѥ хлѣбомъ братии
гл҃а томȣ блаженыи
иди
съглѧдаи въ сѹсѣцѣ
еда како мало мѹкы ѡбрѧщеши въ нѥмь донъдеже пакы г҃ь попечеть сѧ нами
ѡнъ же вѣдѧаше сѧ ꙗко и помелъ бѣ сѹсѣкъ тъ и въ ѥдинъ ѹгълъ мало ѡтрѹбъ ꙗко се съ троѣ или съ четверы пригъръщѣ
тѣмь же гл҃ааше
истинѹ ти вѣщаю оч҃е ꙗко азъ самъ пометохъ сѹсѣкъ тъ и нѣсть въ нѥмь ничьсоже развѣ мало ѡтрѹбъ въ ѹгълѣ ѥдиномь
гл҃а томѹ оц҃ь
вѣрѹ ми ими чадо ꙗко мощьнъ ѥсть б҃ъ и ѿ тѣхъ малыихъ отрѹбъ напълънить намъ сѹсѣкъ тъ мѹкы иже ꙗкоже и при илии сътвори въдовици онои ѹмъноживъ ѿ ѥдинѣхъ пригъръщь мȣкы множьство ꙗкоже прѣпитати сѧ ѥи съ чады своими въ гладьное врѣмѧ донъдеже гобино бы҃с въ людьхъ се бо нынѣ тъ.ж ѥсть и мощьнъ ѥсть и тако же и намъ ѿ мала мъного сътворити
нъ иди и съмотри
еда бл҃гословлениѥ бѹдеть на сѹсѣцѣ томь
то же слышавъ онъ ѿиде
и ꙗко въниде въ храмъ тъ ти видѣ сѹсѣкъ тъ иже бѣ пьрьвѣѥ тъщь и мл҃твами пр҃пдбьнааго оц҃ѧ нашего ѳеодосиꙗ пълънъ сѹщь мѹкы ꙗкоже прѣсыпати сѧ ѥи чрѣсъ стѣнѹ на землю
тъгда же въ ѹжасти бы҃с видѧ таковоѥ прѣславьноѥ чюдо
и въспѧтивъ сѧ блаженомѹ съповѣда
тоже ст҃ыи къ томѹ
иди чадо и не ꙗви никомѹже сего
нъ сътвори по обычаю братии хлѣбы
се бо молитвами пр҃пдбьныꙗ братиꙗ нашеꙗ посъла бъ҃ милость свою къ намъ подаꙗ намъ вьсѧ на потрѣбѹ ѥгоже аще хощемъ
тако ти тъщаниѥ бѣ къ бѹ҃ надежа пр҃пдбьнаго феодоса
и тако ѹпованиѥ имѧаше къ гѹ҃ нашемѹ іс҃у хѹ҃ ꙗкоже не имѣти надежа о земьныихъ никоѥꙗже ни ѹповати же ни о чемь.же въ мирѣ семь
нъ бѣ вьсею мыслию и вьсею дш҃ею къ бѹ҃ въскланꙗꙗ сѧ
и на того вьсе ѹпованиѥ възложь никакоже пекыи сѧ о ѹтрьнимь дн҃е и гн҃ь гл҃ас по вьсѧ дн҃и имѧаше на памѧти ср҃дцѧ своѥго ѥже рече
не пьцѣте сѧ ни о чемь.же
и съмотри же пътиць нб҃сьныихъ како не сѣють ни жьнють ниже събирають въ житьницѧ своꙗ
нъ оц҃ь нб҃сьныи питаѥть ꙗ
кольми паче тѣхъ ѹньше ѥсте вы
тѣмь же по вьсѧ нощи молѧше сѧ къ бѹ҃ съ сльзами о стадѣ своѥмь гл҃ꙗ
ꙗко ты н ѥси влд҃ко съвъкѹпилъ въ мѣсто се и аще годѣ ти ѥсть жити намъ въ нѥмь бѹди намъ помощьникъ и податель вьсѣмъ бл҃гыимъ
се бо въ имѧ прѣст҃ыꙗ мт҃ре твоѥꙗ възграженъ бы҃с домъ сии
мы же пакы въ твоѥ имѧ събьраны въ нь
и ты съблюди ны и съхрани ѿ вьсѧкого съвѣта вьселѹкавааго врага
и съподоби ны полѹчити вѣчьнѹю жизнь
присно же вълагаи въ ср҃дцѧ наша страхъ твои ꙗко да тѣмь причастимъ бл҃гаꙗ она ꙗже ѹготова правьдьникомъ
и тако пакы по вьсѧ дн҃и прѣбывааше братию ѹча и ѹтѣшаѧ и запрѣщаꙗ же никакоже раслабѣти нъ крѣпѣ быти на вьсѧ трѹды чьрьньчьскыꙗ
и тако прилежаниѥмь стадо своѥ пасѧаше блюды и еда нѣкако зълокъзньныи вълъкъ въшьдъ распѹдить бж҃ьствьноѥ то стадо
тѣмь же о семь ꙗкоже и чл҃вкѹ нѣкоѥмѹ хо҃любивѹ и боꙗщю сѧ б҃а ꙗвлениѥмь ѿкры сѧ ѥже о блаженѣмь и пр҃пдбьнѣмь оц҃и нашемь ѳеодосии и о прѣчистѣи того и непорочьнѣи мл҃твѣ ѥще же и о ст҃ѣмь того манастыри
и ѿ того пакы показѹꙗ ино мѣсто ꙗкоже тѣмъ тѹ прѣселити сѧ
ѥсть бо мала гора надълежащи надъ манастырьмь тѣмь
и чл҃вкѹ томѹ тѹда вь нощи по нѥи ѣдѹщю и се видѣти томѹ чюдо испълънь ѹжасти
нощи бо сѹщи тьмьнѣ свѣтъ же прѣчюдьнъ тъкъмо надъ манастырьмь блаженааго
и се ꙗко възьрѣвъ видѣ прѣподобьнааго ѳеодосиꙗ въ свѣтѣ томь посрѣдѣ манастырѧ прѣдъ цр҃квию стоꙗща рѹцѣ же на нб҃о въздѣвъшю и мл҃твѹ къ б҃ѹ прилѣжьно творѧща
таче томѹ зьрѧщю и чюдѧщю сѧ о томь и се ино чюдо ꙗвльше сѧ томѹ
пламень великъ зѣло ѿ вьрьха цр҃къвьнааго ишьдъ и акы комара сътворивъ сѧ прѣиде на дрѹгыи хълъмъ
и тѹ тѣмь коньцьмь ста идеже блаженыи оц҃ь нашь ѳеѡдосии цр҃квь назнамена начатъ зьдати послѣже
се же ꙗкоже и донынѣ ѥсть на мѣстѣ томь манастырь славьнъ
сии же тако пламень тъ ꙗвлѧше сѧ томѹ ꙗко дѹга стоꙗ ѥдинѣмь коньцьмь на вьрьхѹ цр҃къвьнѣмь таче и дрѹгыимь на нареченѣмь мѣстѣ донъдеже томѹ заѣхавъшю за горѹ не видѣти того
се же ꙗкоже то самъ видѣвъ исповѣда ѥдиномѹ ѿ братиꙗ въ манастыри блаженааго иже истиньна сѹть
ѥсть г҃ь на мѣстѣ семь
и ѥсть ст҃о мѣсто се и нѣсть ино
нъ се домъ би҃и и си врата небесьнаꙗ
и се же пакы подобьно ѥсть рещи ѥже ꙗко пишеть сѧ таково о ст҃ѣмь и велицѣмь савѣ
се бо въ ѥдинѹ нощь тако.же томѹ шьдъшю ис келиꙗ своѥꙗ и молѧщю сѧ и се показа сѧ томѹ стълъпъ огньнъ до нб҃се сѹщь
таче по.томь ꙗкоже дошьдъ мѣста того и обрѣте въ нѥмь пещерѹ
и тѹ тако въ мало дьнии сътвори манастырь славьнъ
тако.же и сьде разѹмѣвати ѥсть бѹ҃ назнаменавъшю мѣсто то еже ꙗко видѣти ѥсть манастырь славьнъ сѹщь на мѣстѣ томь иже и донынѣ ѥсть мл҃твами ѥго цвьтѹщь
сицева ти бѣ блаженаго оцѧ҃ нашего ѳеодосиꙗ молитва ѥже къ бѹ҃ о стадѣ своѥмь и о мѣстѣ томь
и сицево бъдѣниѥ и несъпаниѥ по вьсѧ нощи
и тако сиꙗше ꙗко свѣтило прѣсвѣтьло въ манастыри томь
въ ѥдинѹ бо нощь слышаша гласъ бещисльно поющиихъ
тоже ꙗко ти слышаша гла҃с тъ въсташа ѿ ложь своихъ
и ишьдъше исъ храмъ и на высоцѣ мѣстѣ ставъше съмотрѧхȣ гласа того
сиꙗше бо и свѣтъ великъ надъ манастырьмь блаженаго
и се видѣша мъножьство чьрьноризьць исходѧщь отъ ветъхыꙗ црк҃ве
и бѧхȣть грѧдѹще на нареченоѥ мѣсто
носѧхѹ же прѣди иконѹ ст҃ыꙗ бц҃ѧ
вьси иже ти въ слѣдъ идѹще поꙗхѹ
и вьси въ рѹкахъ свѣщѣ горȣщѣ имѧхѹть
прѣдъ ними же идѧше прп҃дбьныи оц҃ь ихъ и наставьникъ ѳеодосии
таче дошьдъше мѣста того тѹ же пѣниѥ и мл҃твѹ сътворьше възвращахѹ сѧ въспѧть
и ꙗкоже тѣмъ зьрѧщемъ вънидоша пакы поюще въ ветъхѹю цр҃квь
се же не ѥдинъ ни дъва видѣста нъ мънози людиѥ видѣвъше сиꙗ съповѣдаахѹ
си же ꙗкоже разѹмѣти ѥсть аньгеломъ сице ꙗвльшимъ сѧ быти имь же ѿ братиꙗ ни ѥдиномѹ же сихъ чювъшю бѹ҃ сице извольшю и съкрывъшю отъ нихъ таинѹ сию
и ꙗкоже послѣже слышавъше прославиша б҃а творѧщааго чюдеса велика и прославлѧющааго мѣсто то и ос҃щающа ѥ молитвами пр҃пдбьнааго оц҃ѧ нашего ѳеодосиѧ
нъ се пакы лѣпо ѥсть намъ сиꙗ съповѣдавъше на прокоѥ похваление блаженааго съказаниѥ поити и ꙗже о немь достоинаꙗ съ истиною исповѣдающе ѥже по г҃и нашемь іс҃у х҃ѣ того рьвьниѥ
се бо и сиць обычаи имѧше блаженыи ꙗкоже многашьды въ нощи въстаꙗ и отаи вьсѣхъ исхожааше къ жидомъ и тѣхъ еже о х҃ѣ прѣпираꙗ корѧ же и досажаꙗ тѣмъ и ꙗко ѿметьникы и безаконьникы тѣхъ нарицѧꙗ
жьдаше бо ѥже о хв҃ѣ исповѣдании ѹбиѥнъ быти
и се же ꙗкоже бѣ отъходѧ въ постьныꙗ дн҃и въ прѣжѣ.реченѹю пещерѹ и ѿтѹдѹ пакы многашьды ꙗкоже того не вѣдѹщю никомѹже въ нощи въставъ и бѹ҃ того съблюдающю ѿходѧаше ѥдинъ на село манастырьско
и тѹ ѹготованѣ сѹщи пещерѣ въ съкръвенѣ мѣстѣ и никомѹже того вѣдȣщю прѣбывааше въ неи ѥдинъ до вьрьбьныꙗ недѣлꙗ
и тако же пакы прѣидѧше пакы въ нощи въ прѣже.реченѹю пещерѹ
и ѿтѹда въ пѧтъкъ вьрьбьныѧ нед҃лѧ къ братии излазѧаше ꙗкоже тѣмъ мьнѣти тѹ ѥмѹ прѣбывъшю въ постьныꙗ дн҃и
и тако прѣбывааше не дадыи себѣ покоꙗ бъдѣниѥмь и мл҃твами вьсѣми нощьныими о стадѣ своѥмь молѧ б҃а и того призываꙗ помощьника имъ быти о вьсѧкомь подвизѣ ихъ и по вьсѧ нощи обиходѧ дворъ манастырьскыи и мл҃твѹ творѧ и тою огражаꙗ и ꙗко градъмь твьръдъмь стрѣгыи ꙗко да не въшьдъ змии лѹкавыи плѣнить кого ѿ ѹченикъ ѥго
и тако бѣ оградилъ вьсѧ области ѥго манастырьскыѧ
се бо нѣколи ꙗтомъ бывъшемъ мѹжемъ разбои творѧщемъ ѿ нѣкыихъ стрѣгѹщиихъ домѹ своѥго и бысть съвѧзаномъ имъ сѹщемъ и ведомомъ въ градъ къ сѹдии и се по изволѥнию божию сълѹчи сѧ имъ миновати мимо ѥдино село манастырьскоѥ
и ѥдинъ ѿ зълодѣи тѣхъ съвѧзаныихъ покывавъ главою на село то гл҃ааше ꙗкоже
нѣколи въ ѥдинѹ нощь приидохомъ къ дворѹ томѹ разбои хотѧще творити и поимати вьсѧ сѹщаѧ
и видѣхомъ градъ сѹщь высокъ зѣло ꙗко не мощи намъ приближити сѧ ѥмь
сице бо бѣ бл҃гыи б҃ь оградилъ невидимо вьсѧ та съдьрьжаниꙗ мл҃твами правьдьнааго и прп҃дбьнааго сего мѹжа
тѣмь же и бж҃ьствьныи дв҃дъ о семь прѣдъизвѣща рекыи
очи гн҃и на правьдьныꙗ и ѹши ѥго въ мл҃твѹ ихъ
присно бо вл҃дка съзьдавыи ны прикладаѥть слѹха своꙗ на послѹшаниѥ призывающимъ и въ истинѹ
и тако же мл҃твȣ ихъ ѹслышавъ сп҃се ѧ
сьде же по воли ихъ и прошению вьсѧ творить имъ же ѹпъвающиимъ на нь
сицево пр҃пдбьномѹ и прѣблаженомѹ оц҃ю нашемѹ ѳеодосию пасѹщю стадо своѥ съ вьсѧкыимь бл҃гочьстиѥмь и чистотою и ѥще же и житиѥ свое съ въздьрьжаниѥмь и подвигъмь исправлꙗющю
бысть въ то врѣмѧ съмѧтениѥ нѣкако ѿ вьселѹкавааго врага въ трьхъ кънѧзьхъ братии сѹщемъ по плъти ꙗкоже дъвѣма брань сътворити на ѥдиного старѣишааго си брата хо҃любьца иже по истинѣ бо҃любьцѧ изѧслава
тоже тако тъ прогънанъ бысть ѿ града стольнааго
и онѣма пришьдъшема въ градъ тъ посылаета же по бл҃женааго оц҃а нашего ѳеодосиꙗ бѣдѧща того прити къ тѣма на обѣдъ и причетати сѧ неправьдьнѣмь томь съвѣтѣ
тоже иже бѣ испълънѥнъ дх҃а ст҃го пр҃пдбьныи же ѳеодосии разѹмѣвь ѥже неправьдьн сѹще изгънаниѥ еже о хо҃любьци гл҃ѥть посъланомѹ ꙗко
не имамъ ити на трѧпезѹ вельзавелинѹ и причастити сѧ брашьна того испълнь сѹща кръви и ѹбииства
и ина же многа ѹкоризьна гл҃авъ ѿпѹсти того рекыи ꙗко
да възвѣстиши вьсѧ си посълавъшимъ тѧ
нъ обаче она аще и слышаста си нъ не възмогоста прогнѣвати сѧ на нь
видѧста бо правьдьна сѹща человѣка бж҃иꙗ
ни пакы же послѹшаста того
нъ ѹстрьмиста сѧ на прогънаниѥ брата своѥго иже ѿ вьсеꙗ тоꙗ ѡбласти отъгънаста того
и тако възвратиста сѧ въспѧть
и ѥдиномȣ сѣдъшю на столѣ томь брата и оц҃ѧ своѥго дрѹгомѹ же възвративъшю сѧ въ область свою
тъгда же оц҃ь нашь ѳеодосии напълнивъ сѧ ст҃го дх҃а начатъ того обличати ꙗко неправьдьно сътворивъша и не по законѹ сѣдъша на столѣ томь и ꙗко оц҃ѧ си и брат҃ старѣишаго прогьнавъша
тоже тако обличаше того
овъгда епистолиꙗ пиша посылааше томѹ
овъгда же вельможамъ ѥго приходѧщемъ къ нѥмѹ обличааше того ѡ неправьдьнѣмь прогънании брата велѧ тѣм повѣдати томѹ
се же послѣже въписа къ нѥмо епистолию великѹ зѣл обличаꙗ того и гл҃ꙗ
гла҃с кръве брата твоѥго въпиѥть на тѧ къ б҃ѹ ꙗко авелѥва на каина
и инѣхъ многыихъ дрѣвьниихъ гонитель и ѹбоиникъ и братоненавидьникъ приводѧ и притъчами томѹ вьсѧ ѥже о нѥмь ѹказавъ и тако въписавъ посъла
и ꙗко тъ прочьте епистолию тѹ разгнѣва сѧ зѣло и ꙗко львъ рикнѹвъ на правьдьнааго и ѹдари тою о землю
и ꙗкоже отътолѣ промъче сѧ вѣсть ѥже на поточениѥ ѡсѹженѹ быти блаженомѹ
тоже братиꙗ въ велицѣ печали быша
и молѧахѹ блаженааго остати сѧ и не обличати ѥго
тоже тако.же и ѿ болꙗръ мънози приходѧще повѣдахѹть ѥмѹ гнѣвъ кнѧжь на того сѹщь и молѧхѹть и не сѹпротивити сѧ ѥмѹ
се бо гл҃аахѹ на заточениѥ хочеть тѧ посълати
си же слышавъ блаженыи ꙗко о заточении ѥго рѣша въздрадова сѧ дх҃ъмь
и рече къ тѣмъ
се бо о семь вельми сѧ радȣю братиѥ ꙗко ничьсоже ми блаже въ житии семь
еда бл҃годатьство имѣнию лишениѥ нѹдить мѧ
или дѣтии ѿлѹчению и селъ опечалѹеть мѧ
ничьсоже ѿ таковыихъ принесохомъ въ миръ сь
нъ нази родихомъ сѧ
тако же подобаѥть намъ нагомъ проити ѿ свѣта сего
и ѿтолѣ начатъ того ѹкарѧти о братоненавидѣнии
жадааше бо зѣло ѥже поточенѹ быти
нъ обаче нъ аще и вельми разгнѣвалъ сѧ бѣ на блаженааго нъ не дьрьзнѹ ни единого же зъла и скьрьбьна сътворити томȣ
видѧаше бо мѹжа прпдбьна и правьдьна сѹща ѥго
ꙗкоже прѣже многашьды ѥго ради завидѧаше братѹ своѥмѹ еже такого свѣтильника имать въ области своѥи ꙗкоже съповѣдаше слышавъ ѿ того чьрноризьць павьлъ игѹменъ сыи ѿ ѥдиного манастырѧ сѹщиихъ въ области ѥго
блаженыи же оц҃ь нашь ѳеодосии много молимъ бывъ ѿ братьѣ и ѿ вельможь наипаче же разѹмѣвъ ꙗко ничьсоже ѹспѣшьно сими словесы томȣ оста сѧ ѥго
и ѿтолѣ не ѹкарѧаше ѥго о томь помысливъ же въ себѣ ꙗко ѹнѥ ѥсть мольбою того молити да бы възвратилъ брата си въ область свою
не по мнозѣхъ же дн҃ьхъ разѹмѣвъ бл҃гыи кнѧзь тъ прѣложениѥ блаженааго ѳеодосиꙗ ѿ гнѣва и ѹтѣшениѥ ѥже ѿ обличениꙗ того въздрадова сѧ зѣло
из давьна бо жадааше бесѣдовати съ нимь и дх҃овьныихъ словесъ его насытити сѧ
таче посылаѥть къ блаженомѹ аще повелить томѹ прити въ манастырь свои или ни
ѡномѹ же повелѣвъшȣ томѹ приити
тоже сии съ радостию въставъ приде съ болꙗры въ манастырь ѥго
и великомѹ ѳеодосию съ братиѥю ишьдъшȣ ис цр҃кве и по обычаю сърѣтьшю того и поклоньшема сѧ ꙗкоже ѥ лѣпо кънѧзю и томȣ же цѣловавъшю бл҃женаго таче гл҃аше
се оч҃е не дьрьзнѧхъ приити къ тебѣ помышлѧꙗ еда како гнѣваꙗ сѧ на мѧ и не въпѹстиши насъ въ манастырь
тоже блаженыи ѿвѣща
чьто бо бл҃гыи вл҃дко ѹспѣѥть гнѣвъ нашь ѥже на дьрьжавѹ твою
нъ се намъ подобаѥть обличити и гл҃ати вамъ ѥже на сп҃сениѥ дш҃и
и вамъ лѣпо ѥсть послѹшати того
и тако же въшьдъшема въ цр҃квь и бывъши молитвѣ сѣдоста
и блаженомѹ ѳеодосию начьнъшю гл҃ати томѹ отъ ст҃ыихъ кънигъ и много ѹказавъшю ѥмѹ ѡ любъви брата и ономѹ пакы многȣ винѹ износѧщю на брата своѥго и того ради не хотѧщю томȣ съ тѣмь мира сътворити и тако же пакы по мнозѣи тои беседѣ ѿиде кнѧзь въ домъ свои славѧ б҃а ꙗко съподоби сѧ съ таковыимь мѹжьмь бесѣдовати
и ѿтолѣ часто приходѧше къ немѹ
и дх҃овьнаго того брашьна насыщаꙗ сѧ паче медѹ и съта
се же сѹть словеса блаженааго ꙗже исходѧахѹть ѿ медоточьныихъ ѹсть тѣхъ
многашьды же великыи ѳеодосии къ томѹ хожаше
и тако въспоминаше томѹ страхъ бж҃ии и любъвь ѥже къ братѹ
и въ ѥдинъ ѿ дн҃ии шьдъшю къ томѹ бл҃гомѹ и бо҃носьномѹ оц҃ю нашемѹ ѳеодосию и ꙗко въниде въ храмъ идеже бѣ кнѧзь сѣдѧ и се видѣ многыꙗ играюща прѣдъ нимь ѡвы гѹсльныꙗ гласы испѹщающемъ дрѹгыѧ же оръганьныꙗ гласы поющемъ и инѣмъ замарьныꙗ пискы гласѧщемъ и тако вьсѣмъ играющемъ и веселѧщемъ сѧ ꙗкоже обычаи ѥсть прѣдъ кнѧзьмь
блаженыи же бѣ въскраи ѥго сѣдѧ и долȣ нича
и ꙗко малы въсклонивъ сѧ рече къ томѹ
то бѹдеть ли сице на ономь свѣтѣ
тоже тѹ абиѥ онъ съ словъмь блаженаго ѹмили сѧ и малы просльзи си
повелѣ тѣмъ прѣстати
и ѿтолѣ аще коли приставѧше тыꙗ играти ти слышааше блаженаго пришьдъша то повелѣвааше тѣмъ прѣстати ѿ таковыꙗ игры
многашьды же пакы ѥгда възвѣстѧхѹть приходъ томѹ блаженаго тоже тако тъ ишьдъ того сърѣташе радѹꙗ сѧ прѣдъ двьрьми храмѹ
и тако вънидоста оба в храмъ
се же ꙗкоже веселѧ сѧ гл҃аше пр҃пдбьномѹ
се оч҃е истинѹ ти гл҃ю ꙗко аще быша ми възвѣстили оц҃ѧ въставъша ѿ мьртвыихъ не быхъ сѧ тако радовалъ ꙗко о приходѣ твоѥмь и не быхъ сѧ того тако боꙗлъ или сѹмьнѣлъ ꙗкоже пр҃пдбьныꙗ твоѥꙗ дш҃а
блаженыи же тоже
аще тако боиши сѧ мене то да сътвори волю мою и възврати брата своѥго на столъ иже ѥмѹ бл҃говѣрьныи оц҃ь свои прѣдасть
онъ же о семь ѹмълъче не могыи чьто ѿвѣщати къ симъ
тольми бо бѣ и врагъ раждьглъ гнѣвъмь на брата своѥго ꙗко ни слѹхъмь хотѧше того слышати
оц҃ь же нашь ѳеодосии бѣ по вьсѧ дн҃и и нощи молѧ б҃а о хо҃любьци изиславѣ и ѥще же въ ектении велѧ того поминати ꙗко стольномѹ томѹ кнѧзю и старѣишю вьсѣхъ
сего же ꙗкоже реч҃ чрѣсъ законъ сѣдъшю на столѣ томь не велѧше поминати въ своѥмь манастыри
ѡ семь же едъва ѹмолѥнъ бывъ ѿ братиѣ повелѣ и того съ нимь поминати
обаче же пьрьвоѥ хо҃любьцѧ ти тъгда сего благаго
великыи же никонъ видѣвъ таковоѥ съмѧтениѥ въ кнѧзихъ сѹще ѿиде съ инѣма дъвѣма чьрьноризьцема въ прѣжереченыи островъ идеже бѣ манастырь съставилъ и блаженомѹ ѳеодосию мъного того моливъшю ꙗко да не разлѹчити сѧ има донъдеже ѥста въ плъти и не ѿходити ѥмѹ ѿ нѥго
обаче онъ не послѹшавъ ѥго о томь нъ ꙗкоже рече сѧ ѿиде въ своѥ мѣсто
тъгда же оц҃ь нашь ѳеодосии напълнивъ сѧ дх҃а ст҃го начатъ бл҃годатию бж҃иѥю подвизати сѧ ꙗкоже въселити томѹ въ дрȣгоѥ мѣсто помагающȣ томѹ ст҃омѹ дх҃ѹ и цр҃квь же великѹ камениѥмь възградити въ имѧ ст҃ыꙗ бц҃ѧ и приснодв҃ыꙗ мариꙗ пьрьвѣи бо цр҃кви древѧнѣ сѹщи и малѣ на приꙗтиѥ братии
въ начатъкъ же таковааго дѣла събьра сѧ множьство людии и мѣсто на възгражениѥ овѣмъ ова кажющемъ инѣмъ же ино
и вьсѣхъ не бѣ подобьно мѣсто кнѧжю полю близь прилежащю
и се по строю божию бѣ бл҃гыи кнѧзь ст҃ославъ тѹда минѹꙗ и видѣвъ многъ народъ въпроси чьто творѧть тѹ
и ꙗкоже ѹвѣдѣвъ и съвративъ конꙗ приѣха къ нимъ
и ꙗко ѿ б҃а подвиженъ показа тѣмъ мѣсто на своѥмь поли велѧ тѹ възградити тѹ таковѹю цр҃квь
се же ꙗкоже и по мл҃твѣ томѹ самомѹ начатъкъ копанию положити
бѣаше же и самъ блаженыи ѳеодосии по вьсѧ дн҃и съ братиею подвизаꙗ сѧ и трѹжаꙗ о възгражении таковаго домѹ
обаче аще и но съвьрьши ѥго живъ сы нъ се и по съмьрьти того стефанѹ приимъшю игѹменьство и б҃ѹ помагающю томѹ молитвами прп҃дбьнааго оц҃а нашего ѳеодосиꙗ съвьрьшено дѣло и домъ съграженъ
тѹ же братии преселивъшемъ сѧ и онъде же малѹ ихъ оставъшю и съ тѣми прозвутерѹ и диꙗконѹ ꙗкоже по вьсѧ дн҃и и тѹ ст҃аꙗ литурьгиꙗ съвьрьшаѥть сѧ
се же житиѥ пр҃пдбьнааго и блаженааго оц҃ѧ нашего ѳеодосиꙗ ѥже ѿ ѹны вьрьсты до сьде ѿ многаго мало въписахъ
къто бо довъльнъ вьсѧ по рѧдѹ съписати добраꙗ ѹправлениꙗ сего блаженааго мѹжа
къто же възможеть по достоꙗнию ѥго похвалити
аще бо искѹшю сѧ того достоино противѹ исправлѥнию ѥго похвалити нъ не възмогѹ грѹбъ сы и неразѹмичьнъ
многашьды же сего блаженаго кнѧзи и епс҃пи хотѣша того искѹсити осилꙗюще словесы нъ не възмогоша
и акы о камыкъ бо приразивъше сѧ ѡскакахѹ
ограженъ бо бѣ вѣрою и надежею ѥже къ гѹ҃ нашемѹ іс҃у х҃ѹ
и въ себе жилище ст҃ааго дх҃а сьтвори
и бы҃с въдовицѧмъ застѹпьникъ и сирыимъ помощьникъ и ѹбогыимъ застѹпьникъ
и съ проста рещи вьсѧ приходѧщаꙗ ѹча и ѹтѣшаꙗ ѿпѹщааше ѹбогыимъ же подаваꙗ ѥже на потрѣбѹ и на пищю тѣ҃м
мънози же того ѿ несъмысльныихъ ѹкарѧхѹть
тоже сии съ радостию та приимааше
се же ꙗкоже и ѿ ѹченикъ своихъ многашьды ѹкоризны и досажениꙗ томѹ приимати
нъ обаче онъ б҃а молѧ за вьсѧ прѣбываше
и ѥще же и о хѹдости ризьнѣи мнози ѿ невѣгла҃с ѹсмихающе сѧ томѹ рѹгахѹть сѧ
онъ же и о томь не поскърьбѣ нъ бѣ радѹꙗ сѧ о порѹгании своѥмь и о ѹкоризнѣ и вельми веселѧ сѧ б҃а о томь прославлѧше
ꙗкоже бо аще къто не знаꙗ того ти видѧше и въ такои одежи сȣща то не мьнѧаше того самого сѹща блаженааго игѹмена нъ ꙗко ѥдиного ѿ варѧщиихъ
се бо и въ ѥдинъ дн҃ь идѹщю томѹ къ дѣлателѥмъ идеже бѣша црк҃вь зижющеи сърѣте и того ѹбога въдовицѧ ꙗже бѣ ѿ сѹдии обидима
и гл҃а томȣ самомѹ блаженомȣ
чьрьноризьче повѣжь ми аще дома ѥсть игѹменъ вашь
гл҃а тои блаженыи
чьто трѣбѹѥши ѿ нѥго
ꙗко тъ чл҃вкъ ѥсть грѣшьнъ
гл҃а томѹ жена
аще грѣшьнъ ѥсть не вѣмь
тъкъмо се вѣмь ꙗко многы избави ѿ печали и напасти
и сего ради и азъ прїдохъ ꙗко да и мнѣ поможеть обидимѣ сѹщи бес правьды ѿ сѹдии
таче блаженыи ѹвѣдѣвъ ꙗже о нѥи съжали си
гл҃а тои
жено нынѣ иди въ домъ свои
и се ѥгда придеть игѹменъ нашь тоже азъ възвѣщю ѥмѹ ѥже о тебѣ и тъ избавить тѧ ѿ печали тоꙗ
то же слышавъши жена ѿъиде въ домъ свои
и блаженыи иде къ сѹдии и ѥже о нѥи гл҃авъ томѹ избави тѹ ѿ насилиꙗ того ꙗкоже томѹ посълавъшю възвратити тои имьже бѣ обидѧ ю
тако же сии блаженыи оц҃ь нашь ѳеодосии многыимъ застѹпьникъ бысть прѣдъ сѹдиꙗми и кнѧзи избавлꙗꙗ тѣхъ
не бо можахѹть ни въ чемь прѣслѹшати его вѣдѹще и правьдьна и ст҃а
не бо ѥго чьстѧхѹ чьстьныихъ ради пърътъ или свѣтьлыꙗ одежа или имѣниꙗ ради мъногаго нъ чистаго ѥго ради житиꙗ и свѣтьлыꙗ дш҃а и поѹчениѥ того многыихъ ꙗже кыпѧхѹть сты҃мь дх҃ъмь ѿ ѹстъ ѥго
козьлины бо томѹ бѣахѹть ꙗко многоцѣньнаꙗ и свѣтьлаꙗ одежа
власѧницѧ же ꙗко се чьстьнаꙗ и цс҃рьскаꙗ багърѧницѧ
и тако тѣмь величаѧ сѧ ходѧше и житиѥмь бо҃ѹгодьно поживъ
и ѹже на коньць житиꙗ прѣшьдъ прѣже ѹвѣдѣвъ ѥже къ бѹ҃ своѥ ѿшьствиѥ и дьнь покоꙗ своѥго
правьдьныимъ бо съмьрьть покои ѥсть
тъгда же ѹже повелѣ събьрати вьсю братию и ѥже въ селѣхъ или на инѹ кѹю потрѣбѹ шьли
и вьсѧ съзъвавъ начатъ казати тиѹны и приставьникы и слѹгы ѥже прѣбывати комѹжьдо въ порѹченѣи ѥмȣ слѹжьбѣ съ вьсѧкыимь прилежаниѥмь и съ страхъмь бж҃иѥмь въ покорении и любъви
и тако пакы вьсѧ съ сльзами ѹчааше ѥже ѡ сп҃сении дш҃и и бо҃ѹгодьнѣмь житии и о пощении и ѥже къ цр҃кви тъщаниѥ и въ тои съ страхъмь стоꙗниѥ и о братолюбии и ѡ покорении ѥже не тъкъмо къ старѣишинамъ нъ и къ съвьрьстьныимъ себѣ любъвь и покорениѥ имѣти
гл҃авъ отъпѹсти ꙗ
самъ же вълѣзъ въ келию начатъ плакати сѧ биꙗ въ пьрьси своꙗ припадаꙗ къ бѹ҃ и молѧ сѧ ѥмѹ о сп҃сении дш҃и и о стадѣ своѥмь и о мѣстѣ томь
братиꙗ же ишьдъше вънъ гл҃ахѹ къ себѣ
чьто ѹбо сии сицево гл҃еть
еда къде ѿшьдъ съкрыти сѧ хощеть въ таинѣ мѣстѣ ти жити ѥдинъ и намъ не вѣдѹщемъ ѥго
ꙗкоже многашьды въсхотѣ тако сътворити
нъ ѹмолѥнъ бывааше о томь ѿ кнѧзꙗ и ѿ вельможь братии о томь паче молѧщи сѧ
и тако.же и тѹ тако тѣмъ мьнѧщемъ
таче по сихъ блаженаго зимѣ възгрозивъши и огню ѹже лютѣ распальшѹ и и не могыи къ томѹ ничьтоже възлеже на одрѣ рекъ
волꙗ бж҃иꙗ да бѹдеть и ꙗкоже изволи сѧ ѥмѹ о мънѣ тако да сътворить
нъ обаче молю ти сѧ владыко мои
милостивъ бѹди дш҃и моѥи да не сърѧщеть ѥꙗ противьныихъ лѹкавьство нъ да приимѹть ю ан҃гли твои проводѧще ю сквозѣ пронырьство тьмьныихъ тѣхъ мытарьство приводѧще ю къ твоѥго милосьрьдиꙗ свѣтѹ
и си рекъ ѹмълъче къ томѹ не могыи ничьтоже братии же въ велицѣ скърьби и печали сѹщемъ ѥго ради
по.томь онъ г҃ дьни не може ни гл҃ати къ комѹ ни.же очию провести ꙗко многыимъ мьнѣти ꙗко.же ѹже ѹмрѣтъ
тъкъмо же малы видѧхѹть и ѥще сѹщю дш҃ю въ нѥмь
таче по трьхъ дн҃ьхъ въставъ и братии же вьсеи събьравъши сѧ гл҃а имъ
братиѥ моꙗ и оц҃и се ꙗко ѹже вѣмь врѣмѧ житию моѥмѹ коньчаваѥть сѧ ꙗкоже ꙗви ми г҃ь въ постьноѥ врѣмѧ сѹщю ми въ пещерѣ изити ѿ свѣта сего
вы же помыслите въ себѣ кого хощете да азъ поставлю и вамъ въ себе мѣсто игѹмена
то же слышавъше братиꙗ въ великѹ печаль и плачь въпадоша
и по сихъ излѣзъше вънъ и сами въ себѣ съвѣтъ сътвориша
и ꙗкоже съ съвѣта вьсѣхъ стефана игѹмена въ себѣ нарекоша быти деместика сѹща цр҃къвьнааго
таче пакы въ дрѹгыи дн҃ь блаженыи оц҃ь нашь ѳеодосии призъвавъ вьсю братию гл҃а имъ
чьто чада
помыслисте ли въ себѣ ѥже достоинѹ быти въ ва҃с игѹменѹ
они же вьси рекоша ꙗко
стефанѹ достоинѹ быти по тебѣ игѹменьство приꙗти
блаженыи же того призъвавъ и бл҃гословивъ игѹмена имъ въ себе мѣсто нарече
оны же много поѹчивъ ѥже покарѧти сѧ томѹ и тако ѿпѹсти ꙗ нарекъ имъ дн҃ь прѣставлениꙗ своѥго ꙗко
въ сѹботѹ по възитии сл҃нцѧ дш҃а моѧ ѿлѹчить сѧ ѿ тѣлесе моѥго
и пакы же призъвавъ стефана ѥдиного ѹчааше и ѥже о паствѣ ст҃ааго того стада
не бо и не ѿлѹчаше сѧ ѿ нѥго слѹжа томѹ съ съмѣрениѥмь
бѣ бо ѹже болѣзнию лютою одьрьжимъ
и ꙗкоже пришьдъши сѹботѣ и дн҃и освитающȣ посълавъ блаженыи призъва вьсю братию
и тако по ѥдиномѹ вьсѧ цѣлова плачюща сѧ и кричаща ѡ разлѹчении таковааго имъ пастѹха
блаженыи и же гл҃а имъ сице
чада моꙗ любимаꙗ и братиꙗ се бо и ѹтробою вьсѧ вы цѣлѹю
ꙗко ѿхожю къ вл҃дцѣ г҃ѹ нашемѹ і҃с х҃ѹ
и се вамъ игѹменъ ѥгоже сами изволисте
того послѹшаите
и оц҃ѧ того дх҃овьнааго себѣ имѣите
и того боите сѧ
и по повелѣнию ѥго вьсѧ творите
б҃ъ же иже вьсѧ словъмь и прѣмѹдростию сътвори тъ васъ бл҃гослови и сънабъди ѿ проныриваго без бѣды
и неподвижимѹ и твьрьдѹ ꙗже къ томѹ вѣрѹ вашю да съблюдеть въ ѥдиноѹмии и въ ѥдинои любъви до послѣдьнꙗаго издыханиꙗ въкѹпѣ сѹще
даи же вамъ бл҃годать ѥже работати томѹ бес прирока и быти вамъ въ ѥдиномь тѣлѣ и ѥдинѣмь дх҃ъмь въ съмѣрении сѹщемъ и въ послȣшании
да бѹдете съвьрьшени ꙗкоже и оц҃ь вашь нб҃сьныи съвьрьшенъ ѥсть
г҃ь же бѹди съ вами
и о семь же молю вы и заклинаю
да въ нѥи.же ѥсмь одежи нынѣ въ тои да положите мѧ тако въ пещерѣ идеже постьныꙗ дн҃и прѣбываахъ ниже ѡмываите ѹбогаго моѥго тѣла
и да никъто.же ѿ людии мене нъ вы ѥдини сами да погребете въ прѣже.реченѣмь мѣстѣ тѣло се
си же слышавъше братиꙗ ѿ ѹсть ст҃го оц҃ѧ плачь и сльзы изъ очию испѹщаахѹ
блаженыи же пакы ѹтѣшаꙗ гл҃ааше
се обѣщаю сѧ вамъ братиꙗ и оц҃и
аще и тѣлъмь ѿхожю ѿ васъ нъ дх҃ъмь присно бѹдѹ съ вами
и се ѥлико же васъ въ манастыри семь ѹмьреть или игѹменъмь къде ѿсъланъ аще и грѣхы бѹдеть къто сътворилъ азъ имамъ о томь прѣдъ бъ҃мь ѿвѣщати
а иже ѿидеть къто о себѣ ѿ сего мѣста тоже азъ о томь орѹдиꙗ не имамъ
ѡбаче о семь разѹмѣите дьрьзновениѥ моѥ ѥже къ бѹ҃
ѥгда видите вьсѧ благаꙗ ѹмножающаѧ сѧ въ манастыри семь вѣдите ꙗко близь владыкы нб҃сьнааго ми сѹщю
ѥгда ли видите скѹдѣниѥ сѹще и вьсѣмь ѹмалѧюще сѧ тъгда разѹмѣите ꙗко далече ми б҃а быти и не имѹща дьрьзновениꙗ молити сѧ къ нѥмѹ
таче по гл҃ѣхъ сихъ ѿпȣсти ꙗ вънъ вьсѧ ни ѥдиного же ѹ себе оставивъ
ѥдинъ же ѿ братиѣ иже вьсегда слѹжааше ѥмѹ малѹ сътворь скважьню съмотрѧше ѥю
и се блаженыи въставъ и ниць легъ на колѣнѹ молѧше съ сльзами мл҃стивааго б҃а ѡ сп҃сении дш҃а своѥꙗ вьсѧ ст҃ыꙗ призываꙗ на помощь и наипаче же ст҃ѹю влд҃чцю нашю б҃цю и тою г҃а б҃а сп҃са нашего і҃с х҃а молѧ ѡ стадѣ своѥмь и о мѣстѣ томь
и тако пакы по молитвѣ възлеже на мѣстѣ своѥмь
и мало полежавъ таче възьрѣвъ на нб҃о и великъмь гл҃асмь лице весело имыи рече
бл҃гословленъ б҃ъ
аще тако ѥсть то ѹже не бою сѧ
нъ паче радѹꙗ сѧ ѿхожю свѣта сего
се же ꙗкоже разѹмѣти ѥсть ꙗко обавлениѥ нѣкоѥ видѣвъ сице издрече
ꙗко по.томь опрѧтавъ сѧ и нозѣ простьръ и рѹцѣ на пьрьсьхъ крьстообразьнѣ положь прѣдасть ст҃ѹю тѹ дш҃ю въ рѹцѣ бж҃ии и прѣложи сѧ къ сты҃имъ оц҃емъ
тъгда же братиꙗ сътвориша надъ нимь плачь великъ
и тако възьмъше того несоша въ цр҃къвь
и по обычаю ст҃оѥ пѣниѥ сътвориша
тъгда же акы нѣ ѿ коѥго божьствьнааго ꙗвлениꙗ подвиже сѧ вѣрьныихъ множьство
и съ ѹсьрьдиѥмь сами придоша
и бѣша прѣдъ враты сѣдѧще и ожидающе донъдеже блаженааго изнесѹть
бл҃говѣрьныи же кнѧзь ст҃ославъ бѣ не далече ѿ манастырѧ блаженааго стоꙗ
и се видѣ стълъпъ огньнъ до нб҃се сѹщь надъ манастырьмь тѣмь
сего же инъ никътоже видѣ нъ тъкъмо кнѧзь ѥдинъ
и ꙗкоже ѿ того разȣмѣти прѣставлениѥ блаженаго
и гл҃а сѹщимъ съ нимь
се ꙗкоже мьню дн҃ьс блаженыи ѳеодосии ѹмьре
бѣ бо прѣже того дн҃е былъ ѹ нѥго и видѣлъ болесть ѥго тѧжькѹ сѹщю
таче посълавъ и ѹвѣдѣвъ истѣѥ прѣставлениѥ плака сѧ по томь много
братии же врата затворивъшемъ и никогоже пѹстѧщемъ по повѣлению блаженааго и бѣша присѣдѧще надъ нимь и ожидающе донъдеже разидѹть сѧ людиѥ и тако того погребѹть ꙗкоже самъ повелѣ
бѣша же и болꙗре мнози пришьли и ти прѣдъ враты стоꙗще
и се по съмотрению бж҃ию поѡблачило сѧ нб҃о и съниде дъждь
тоже ти тако разбѣгоша сѧ
и абиѥ пакы дъждь прѣста и сл҃нце въсиꙗ
и тако того несъше въ прѣже.реченѹю пещерѹ положиша и
и запечатьлѣвъше и ѿидоша
и без брашьна вьсь дьнь прѣбыша
ѹмрѣтъ же оц҃ь нашь ѳеодосии въ лѣто ҂ᴤ҃ и ф҃ п҃ в҃ мс҃цѧ маиꙗ въ г҃ въ сѹботȣ ꙗкоже прорече самъ въсиꙗвъшю сл҃нцю
Въ лѣто же то мл҃твами блаженааго оц҃ѧ нашего ѳеодосиꙗ ѹмножи вьсѣхъ бл҃гыихъ въ манастыри томь
и ѥще же и въ селѣхъ тѣхъ бысть гобино и въ скотѣхъ же приплодъкъ ꙗкоже нѣсть было николиже
о семь же ѹченикомъ ѥго разѹмѣвъшемъ и обѣть ст҃го оц҃ѧ въспомѧнѹвъше прославиша б҃а ꙗко такоꙗ бл҃годати съподоби сѧ ѹчитель и наставьникъ ихъ
си же вѣдѣти ѥсть
ꙗкоже и донынѣ мл҃твами ѥго вьсѧ ѹмножають сѧ въ манастыри ѥго
се бо вьсѣмъ странамъ пограблѥномъ ѿ ратьныихъ въ манастыри блаженааго болѥ ѹмножаеть сѧ м҃лтвами о҃ца нашего ѳеодосиѧ
истиньна бо сѹть вл҃дыкы словеса ꙗкоже рече ꙗко
славѧщаꙗ мѧ прославлю
ꙗкоже бж҃ьствьноѥ писаниѥ гл҃еть
правьдьникъ аще ѹмьреть живъ бѹдеть въ вѣкы ꙗко не прикоснеть сѧ ѥмѹ съмьрьть
и ѿ г҃а мьзда ѥго и надежа ѥго отъ вышьнѧ҃аго
се бо сии пр҃пдбьныи оц҃ь нашь ѳеодосии аще и тѣлъмь ѿлѹчи сѧ ѿ нас҃ нъ ꙗкоже самъ рече дх҃ъмь присно съ нами ѥсть
ꙗкоже о семь нынѣ исповѣмь ѥже и по съмьрьти ѥго бысть
болѧринѹ нѣкоѥмȣ въ гнѣвѣ велицѣ сѹщȣ ѿ кнѧзѧ ꙗко мънози приходѧще гл҃ахѹ ѥмѹ ꙗко
на поточениѥ хощеть тѧ посълати кнѧзъ
тоже онъ молѧше сѧ б҃ѹ прилѣжьно и ст҃го оц҃ѧ нашего ѳеодосиꙗ призываꙗ на помощь гл҃ꙗ
вѣдѣ оч҃е ꙗко ст҃ъ ѥси
и се врѣмѧ приспѣло ѥсть
потъщи сѧ молѧ вл҃дкѹ нб҃сьнаго
и да избавить мѧ ѿ напасти сеꙗ
и се въ ѥдинъ дн҃ь съпѧщю томѹ въ полѹдн҃ие и се ꙗви сѧ ѥмѹ оц҃ь нашь ѳеодосии гл҃ѧ
чьто тако печалѹѥши сѧ
или мьниши ꙗко азъ ѿидохъ ѿ васъ
аще бо и тѣлъмь ѿлѹчихъ сѧ ѿ васъ нъ дх҃ъмь вьсегда съ вами ѥсмь
и се въ ѹтрии дн҃ь призоветь тѧ кнѧзь не имыи гнѣва ни ѥдиного же на тѧ
нъ и паки въ своѥ мѣсто ѹстроить тѧ
то ѹже не ꙗко въ сънѣ видѣвъ нъ въспрѧнѹвъшю томѹ и задъ видѣ блаженааго излазѧща вънъ из двьрии
и се же словѹ дѣло бы
ꙗкоже рече томѹ бл҃женыи тако же и събы҃с сѧ
тоже тъ ѿтолѣ вѧщьшю любъвь имѧше къ манастырю бл҃жнааго
и се же пакы мѹжь нѣкыи хотѧ ѿити на пѹть имыи же лѹкъньце мало пълъно сѹще сребра принесе въ манастырь бл҃жнаго оц҃а нашего ѳеодосиꙗ и прѣдасть ѥ на съблюдениѥ чьрьноризьцю кононѹ ꙗко дрѹгѹ сѹщю знаемѹ
таче то видѣвъ единъ ѿ братиѣ никола именьмь ѹꙗзвенъ бывъ ѿ бѣса на нѥ и тако то ѹкрадъ съкры
кононъ же въшьдъ въ келию свою и съглѧдавъ не обрѣте того
тоже въ печали бы҃с въ велицѣ о томь
и съ сльзами молѧше сѧ бѹ҃ и часто призываꙗ ст҃го оц҃а нашего ѳеодосиꙗ ꙗкоже да не посрамленѹ быти томѹ ѿ давъшаго на съблюдениѥ томȣ
таче по сихъ мало ѹсънѹвъшю томѹ и се видѣ въ сънѣ блаженаго ѳеодосиꙗ гл҃юща къ нѥмѹ
се о нѥмьже печалѹеши сѧ чьрьноризьць никола възѧтъ ѥ диꙗвольмь наѹщениемь и съкры ѥ въ пещерѣ
ѹказа же ѥмѹ и мѣсто гл҃ꙗ
иди никомȣже рекъ о семь и възьми своѥ
ѡномѹ же въспрѧнѹвъшю и радѹ бывъшю скоро въставъ и въжьгъ свѣщю иде на ѹказаноѥ ѥмѹ мѣсто
и обрѣте по словеси ст҃го оц҃ѧ
и възьмъ несе въ келию свою хвалѧ и славѧ б҃а и ѹгодьника ѥго блаженаго ѳеодосиѧ прославлѧꙗ
и се же пакы съповѣдахѹ ꙗко ѥдинъ ѿ клироса ст҃ыꙗ и великыꙗ цр҃кве софиꙗ болѧщю вельми огньмь жегомѹ и малы же въ сѧ пришьдъ молѧше б҃а и ст҃го оц҃а нашего ѳеодосиꙗ ѡ ѡслаблении болѥсти
и тако едъва пакы ѹсънѹвъ видѣ бл҃женаго ѳеѡдосиꙗ палъкѹ свою дающю ѥмѹ и гл҃юща
възьми сию палъкѹ и ходи съ нѥю
и ономȣ възьмъшю почю ѿстѹплениѥ болести и огню прѣстатиѥ
и тако съповѣда сѹщимъ тѹ ꙗвлениѥ блаженаго
и ꙗкоже ѿтолѣ възмогъ и шьдъ въ манастырь бл҃женааго съповѣда братии како ицѣлѣ ѿ болести млт҃вами ст҃го оц҃а нашего ѳеодосиѧ иже слышавъше прославиша б҃а давъшаго такѹ бл҃годать бл҃жномѹ рабѹ своѥмѹ
си же ꙗко по ѹмьрьтвии бл҃жнаго оц҃а нашего ѳеодосиꙗ стефанъ же игѹменьство приимъ подвизаше сѧ о зьдании цр҃кви юже бѣ бл҃женыи началъ зьдати
тоже бл҃годатию бж҃иѥю и мл҃твами пр҃пдбнго оц҃а нашего ѳеодосиꙗ въ мало лѣтъ съзьда.на бысть цр҃кы и манастырь съграженъ
и тѹ же вьсѣмъ прѣшьдъшемъ въ ономь же мѣстѣ ꙗкоже рече сѧ малѹ ихъ оставъшю имъже обычаи осѹпающѹю братию тѹ погрѣбати
се же ꙗкоже и близь себе сѹщема обѣма манастырема ѥсть же и посрѣдѣ ѥю дворъ иже блаженыи оц҃ь нашь ѳеодосии сътвори на приꙗтиѥ нищимъ ꙗкоже и вьсѣмъ тѣмъ ѥдинѣмь съгражениемь быти
разно же дворы
се же пакы ѹстави си и оц҃ь нашь стефанъ да въ ветъсѣи цр҃кви по вьсѧ дн҃и слѹжьба ст҃аꙗ творить сѧ за ѹмирающѹю братию
б҃ъ же вьсѧ на потрѣбѹ
и тако ѹмножаше сѧ мѣсто то бл҃годатию божиѥю и мл҃твы ради ст҃го нашего ѳеодосиꙗ
ненавидѧи же добра врагъ иже и присно бореть сѧ съ рабы бж҃ии и не дасть имъ тако мирьно жити нъ пакы зълыими своими къзньми сѹпротивь въстаеть имъ котерѹ въ тѣхъ въздвизаꙗ идеже бо брань вьсегда многа и побѣда тѹ же сѹпостатьнаꙗ рать въставлѧꙗ не прѣстаѥть се бо таково съмѧте сотона створи въ нихъ
ꙗкоже тѣмъ крамолѹ створивъшемъ стефана ѿ игѹменьства ѿставиша
си же тако диꙗволъ раждьже ꙗ на гнѣвъ ꙗкоже и ѿ манастырѧ того тъща ѿгънаша
таче се ꙗко ѹвѣдѣша мнози ѿ болѧръ сн҃ове сѹще въ покаꙗнии томѹ ꙗкоже прѣдани бл҃жныимь томѹ съжалиша сѧ зѣло ѥже тако дх҃овьныи оц҃ь ихъ посрамленъ бысть и ѿ манастырѧ ѿгънанъ ѥгоже приꙗтъ ѿ блаженаго ѳеодисиѧ
тоже тако подавахѹть ѥмѹ ѿ имѣнии своихъ ѥже на потрѣбѹ того тѣлеси и на инѹ потрѣбѹ
онъ же и тѹ ѥмѹ б҃ѹ помагающю мл҃твами блж҃наго наставьника ѥмѹ и оц҃ѧ ѳеодосиꙗ състави себѣ манастырь и цр҃квь възгради въ имѧ ст҃ыꙗ бц҃ѧ
и нарекъ мѣсто то по образѹ сѹщааго въ костѧнтини.градѣ из лахерьна и бѣ по вьсѧ лѣта праздьни.къ творѧ свѣтълъ ст҃ѣи бц҃и мсц҃ѧ иѹлиꙗ въ в҃ дьнь
си же пакы по изгънании того сѹще и въ манастыри блаженааго ѳеодосиꙗ и съ съвѣта вьсѣхъ великааго никона игѹмена себѣ поставиша
бѣ бо тъ по ѹсъпении блаженааго ѿ мѣста своѥго пришьлъ въ манастырь тъ
се же ꙗкоже мьню по божию изволѥнию быти того мьню поставлению ꙗкоже томѹ старѣишю сѹщю вьсѣхъ
се бо и блаженыи оц҃ь нашь ѳеодосии ѿ того рѹкѹ пострижениꙗ съподоби сѧ и приꙗтъ ст҃го и ан҃гльскаго образа мьнишьскааго
тоже многашьды окȣшааше сѧ врагъ тако же пакы тѣмь съмѧтъше и на того крамолѹ възложити нъ не възможе
ѡбаче ѹже мы многыими ѹказании о семь сътворивъше повѣсть сьде да ставимъ слово
се бо ѥлико же выше ѡ блаженѣмь и велицѣмь оц҃и нашемь ѳеодосии оспытоваꙗ слышахъ ѿ дрѣвьниихъ мене оц҃ь бывъшиихъ въ то врѣмѧ
та же въписахъ азъ грѣшьныи несторъ мьнии вьсѣхъ въ манастыри блаженаго и оц҃а вьсѣхъ ѳеодосиꙗ
приꙗть же быхъ въ нь прп҃дбныимь игѹменъмь стефанъмь
и ꙗкоже ѿ того остриженъ бывъ и мьнишьскыꙗ одежа съподобленъ пакы же и на диꙗконьскыи санъ ѿ нѥго изведенъ сыи ѥмѹже и не бѣхъ достоинъ грѹбъ сыи и невѣгл҃ас наипаче же и множьствъмь грѣховъ напълънѥнъ сыи ѿ ѹности ѡбаче же бж҃иѥю волѥю и по любъви томѹ тако сътворивъшю иже ѡ братиѥ ꙗкоже многашьды ми слышащю доброе и чистоѥ житиѥ прп҃добьнаго и бо҃носьнааго и блаженааго рекѹ оц҃а нашего ѳеодосиꙗ радовахъ сѧ бл҃годарѧ того ꙗко тако потрѹди сѧ и тако житъ въ послѣдьнимь вѣцѣ
пакы же имь же не бѣ ни ѿ кого же въписано
печаль и скьрьбь дш҃ю мою обьдьрьжааше
тѣмь же ꙗкоже се любъвию съдьрьжимъ ѥже къ ст҃омѹ томѹ и великомȣ оц҃ю нашемѹ ѳеодосию окѹсихъ сѧ и ѿ грѹбости ср҃дцѧ моѥго ѥже о нѥмь слышахъ и ѿ многа мала въписахъ на славѹ и чьсть великомѹ б҃ѹ и сп҃сѹ нашемѹ іс҃у х҃ѹ съ нимь.же оц҃ю слава кѹпьно и съ прѣст҃ыимь дх҃ъмь нынѣ и присно и въ бесконьчьныꙗ вѣкы вѣкомъ аминь
ѹставъ ст҃го кн҃зѧ володимира крстившаго рѹсьскѹю землю ѡ црк҃вныхъ сѹдѣх
въ имѧ ѡц҃а и сн҃а и ст҃го дх҃а
се ꙗзъ кнѧзь василии нарицаѥмы володїмиръ сн҃ъ ст҃ославль внѹкъ игоревъ блаженыꙗ кнѧгини ѡлгы въсприꙗлъ ѥсмь ст҃оѥ кр҃щниѥ ѿ грецьскаго цсрѧ и ѿ фотиѧ патриарха цсрегородьского взѧхъ пьрваго митрополита леѡна киѥвѹ иже крьсти всю землю рѹсьскѹю ст҃мь крщ҃ньѥмь
по томь же лѣтомъ многымъ мїнѹвшемъ создахъ цр҃квь ст҃ыꙗ бц҃а десѧтиньнѹю и дахъ ѥи десѧтинѹ по все.и земли рѹсьстѣи
ис кнѧжениꙗ въ съборнѹю црк҃вь
ѿ всего кнѧжа сѹда десѧтѹю вѣкшю
а ис торгѹ десѧтѹю недѣлю
а из домовъ на всѧко лѣто ѿ всѧкого стада и ѿ всѧкого жита чюдномѹ сп҃су и чюднѣи ѥго мт҃ри
по томь разверзъше грецьскыи номоканонъ и ѡбрѣтохомъ въ немь ѡже не подобаѥть сихъ сѹдовъ и тѧжь кн҃зю сѹдити ни боꙗромъ ѥго ни сѹдьꙗмъ
и ꙗзъ съгадавъ съ своѥю кнѧгинею съ анною и съ своими дѣтми далъ ѥсмь ты сѹды цр҃квамъ митрополитѹ и всѣмъ пискѹпиѧмъ по рѹсьскои землї
а по семь не надобѣ въстѹпати сѧ ни дѣтемъ моимъ ни внѹчатом ни въсемѹ родѹ моѥму до вѣка ни в люди црк҃вныѣ ни во всѣ сѹды ихъ
то все далъ ѥсмь по всѣмъ городомъ и по погостом и по свободамъ гдѣ нъ сѹть хрстиꙗне
и своимъ тиѹномъ приказываю црк҃внаго сѹда не ѡбидѣти ни сѹдити безъ влдчнѧ намѣстника
тѣ всѣ сѹды церкви даны сѹть
кнѧзю и боꙗромъ и сѹдьꙗмъ ихъ въ ты сѹды нѣлзѣ въстѹпатї сѧ
то вьсе дал ѥсмь по пьрвыхъ цcрвъ ѹ.рѧженью и по вселеньскыхъ ст҃хъ семї зборовъ великыхъ ст҃ль
аже кто преѡбидить нашь ѹставъ таковымъ не прощенымъ быти ѿ закѡна бж҃иꙗ и горе собѣ наслѣдѹють
а кто поѡбидїть сѹдъ црк҃вныи платити ѥмѹ собою
а перед бм҃ь томѹ.же ѿвѣчати на страшнѣмъ сѹдѣ пред тмами анг҃лъ идеже когождо дѣла не скрыють с блг҃аꙗ илї злаꙗ идеже не поможеть никто.же комѹ но тѡкмо правда избавить ѿ вторыꙗ см҃ртї ѿ вѣчныꙗ мѹкы ѿ хрщ҃ениꙗ несп҃сенаго ѿ огнѧ негасимаго
гсь реч
в дн҃ь месть въздамь съдержащимъ неправъдѹ в разѹмѣ
тѣхъ ѡгнь не ѹгаснеть и червь ихъ не ѹмреть
створшимъ же благаꙗ въ жизнь и вь радость и неизреченнѹю
еже искѡни ѹставлено ѥсть и порѹчено ст҃ымъ псп҃ьꙗмъ городьскыѣ и торговыѣ всѧкаꙗ мѣрила и спуды извѣсы ставила
ѿ б҃а тако искони ѹставлено пискѹпѹ блюсти бес пакости нисти бес пакости ни ѹмалити ни ѹмножити
за все то дати ѥмѹ слов въ дн҃ь сѹда великаго ꙗко.же и ѡ дш҃ахъ члвчскахъ
то люди црк҃вныѣ ба҃дѣлныѣ
мїтропѡлитъ или ппсъ вѣдаѥть межи ими сѹдъ или ѡбида илї котора или вражда или задница
аже бѹдеть иномѹ члв҃кѹ с тымъ члв҃комь рѣчь то ѡбчии сѹдъ
кто перестѹпить си правила ꙗко же ѥсмы ѹправили по ст҃хъ ѡц҃ь правиломъ и по пьрвыхъ цсрвъ ѹправленью кто иметь перестѹпати правїла си или дѣти мои или правнѹчата їли въ которомь городѣ намѣстникъ или тиѹнъ или сѹдьꙗ а поѡбидѧть сѹдъ цр҃квныи или кто иныи да бѹдѹть проклѧти въ сии вѣкъ и вь бѹдѹщиї семию зборовъ ст҃хъ ѡц҃ь вселеньскыхъ
Се въдале варламе ст҃мѹ сп҃сѹ землю и огородъ и ловища рыбьнаѧ и гоголинаѧ и пожни
а҃ рьль противѹ села за волховомъ в҃ на волхевьци коле г҃ корь д҃ лоза е҃ волмина ѕ҃ на островѣ и съ нивами
вхѹ же тѹ землю хѹтиньскѹю въдале ст҃мѹ сп҃сѹ и съ челѧдию и съ скотиною
а се брат
а҃ отрокъ съ женою в҃ вълосъ г҃ дѣвъка феврониѧ съ двѣма сын[ъ]м д҃ недачь
а конь шестеро и корова
се дрѹгое село на слѹдици за робиею въдале ст҃мѹ сп҃сѹ и божницѧ въ немь ст҃го георгиѧ и ниви и пожни и ловищѧ и еже в немь
се же все далъ варламъ михалевъ сн҃ъ ст҃мѹ сп҃сѹ
аще кто диѧвол[ъ]мъ п[о.ъ]ченъ и злыми члв҃кы заваж[енъ хочеть ѿѧти ѿ нивъ ли ѿ пожьнь ли или ѿ ловищь а бѹди емѹ противьн ст҃ыи сп҃съ и въ сь вѣкъ и въ бѹдѹщии
Из Галанские земли вѣсти маѧ въ ЅІ де
Из Варшавы пишутъ апрѣлѧ въ К З де что полские люди без престани побиваютъ свѣискихъ людеи
а которые остаточные свѣиские люди марграѳа ѳан.Бадена и тѣ люди помираютъ
а из Варшавы никого мещан не выпꙋщают и имъ не вѣрять для того что король свѣискои в ѕборе а с нимъ ратныхъ людеи съ ҂М члвкъ
Ис Колберга апреля К Ѳ.г числа
Прибегають с полского рꙋбежа всякие полские люди которые с свѣискимъ королем вмѣсте были
а в Померскꙋю ѕемлю пришли кенеѯъмарковых ратных людеи салдатского строю Ѿ члвкъ
а велено имъ итти на Накол
и полскои генерал Чернетцкиі дорогꙋ перенял и тѣхъ свѣискихъ людеи всѣхъ побилъ
Ис Кралевца маѧ въ В де
Про свѣиского короля вѣсти подлинные что он свѣискои король ꙋмер пострѣлен в спину а в плечо посѣченъ
и жил толко десят днеи
а ꙋмеръ в Варшаве
А московскои гсдрь с полскимъ королем миръ ꙋчинилъ на К В года
и московскои посол в Кролевецъ пришол
а от цесарѧ посла ожидаютъ
Иѕо Гданска маѧ въ Г де
Апрѣля Л.г числа во Гданске былѡ бгомолье чтоб бгъ подал полскомꙋ королю на свѣиского короля одѡлѣние
а полскои король под Варшавою с ратными людми собрал сѧ
и ожидаютъ ево в Прꙋскую ѕемлю
а ратных де людеи с полскимъ королем съ ҂ѯ
а свѣиские люди из литовскихъ мѣстъ вышли
а гдѣ стоѧли все пожгли и раѕорили
і вѣсти доходѧть что и Краков ꙋчинил сѧ за полскимъ королемъ по прежнему
а котѡрые свѣиские люди стоѧли в городе Торне и то мѣсто все раѕорили ж
Переведено с печатных вестовых листов
в ннешнем во Р ѯ Д.м году июля въ К Ѳ де Которыми статями и мѣрами корол полскои ꙋ шведовъ Варшавꙋ достꙋпал и достꙋпил
В начале о пристꙋпе города Варшавы подлинная вѣдомость нам ꙋчинила с і вѣдомо какъ в мире бывает
А статя такою ж мѣрою і в околичных пригородках содержит ца смѣло и храбро что дале и то болши обявлен бꙋдет воздержанои ꙋставъ к доставаню и подлинное ꙋчинение к томꙋ печатному писму которомꙋ мочно подлинно вѣрит
Из Варшавы Г.г числа июля какъ его королевское величество полскои послѣднемъ числѣ июня своему воискꙋ приказал к Варшаве в добромъ изготовлене быти
и потом чтоб всѣмъ вѣдомо которым прибегат к городꙋ послано обявить и сказат
и охотников или велея.таров болши М тысечь к тому с великою охотою себя обявили
и потомъ они А.г числа июля гораздо рано во многих розных мѣстахъ которою б статею почат над городомъ посланы были и з добрым срдцемъ пристꙋпили
а сперва от краковского пригородка шведов из бернадынского мнстря выгнал которои блиско мнишеского женского мнстря которои імянꙋет ца Кларе
и там они собрав ся бодро били ся покамѣста полские люди всею силою х краковским воротам пристꙋпили и одолѣли и немалым кроволитемъ в город втеснили с і в том часѣ в город почали ис пꙋшекъ бить
и которые в городе обявленые генералные началные люді именами генерал Витемберхъ Бенедиктъ Оѯенстернъ Алеѯандръ Эскин А веихер Еоргъ Ѳоргель Лаврентеи Кантерштеин ꙋвидели великую силꙋ полскихъ людеи
из великие пꙋшки с стены в город стрелили
и они в розмышлениі стали
и ꙋчали прошат договорꙋ
которого сперва с полскои стороны поляки и слышат не хотѣли
толко сердито пристꙋпали
однако ж его королевское величество тѣмъ осаженым на два часа поволил
о чемъ шведцкие комисары какъ Кантерштеин и Ѳоргель его королевскому величеству и гсдном сенатором подлинные стати к договорꙋ подали
которые такъ горды были і великую гордостию вышли
и из нихъ одинъ впрям был чтоб всѣ имѣниѧ свои что князеи Радивилов Ѧнꙋша и Богꙋслава имѣнье поволно б из Варшавы вывесть было
какъ они его величества и господинов сенаторы не послꙋшали
и тꙋ статью отговорили
и имъ против того от полскихъ господинов комисаров дрꙋгие отвѣты даны
на которые свѣиские комисары с своими генералы помыслят
ꙋ его величества ꙋпросили и достигли по тои совести что имъ в пол часа опят с подлинным отвѣтом стати и королевское величество велить опят вытрꙋбит на приступ
и какъ королевское величество с комисары розошли ся и песочнои час самъ привратил
и бꙋдетъ до тѣх мѣстъ какъ час изоидеть і в том часу опят ꙋчнут приступать
и потом королевское величество велит стрелят к городу
во многие розные мѣста опят вскоре пристꙋпат стали
и то шведы ꙋвидя что ꙋже дале того нелзя быть къ его величествꙋ своих комисаров опят послали
и договоря на ДІ статеи постановили
и свѣискими генералы подписаны и поданы
и которые люди приступали и тѣхъ статеи не послꙋшали потому чтѡ они гораздо в срдце вошли
и по приказу его величества велено приступъ воздержат
и свѣиские генералы и началные люди в городе славнои памяти гсдна Осолинског бывшего великог канцлѣра в полаты
гдѣ его королевское величество их дошел
і в ночи збереженым ихъ взялъ
и потом шляхта и квартяное и достолное воиско ꙋслышали что тѣ генералы на такую статю здали ся что им со всѣмъ имѣнием поволно выехат бꙋдет и до вѣдомого мѣста их проводит
воли ни в чем не дали
и ꙋчали его королевскомꙋ величеству говорить которые тут высокие млсти достꙋпат
і вѣдомыхъ людеи к немꙋ дослали
и на том стояли чтоб тѣх генералов прочь не отпꙋстит і воли им не дат но и сверхъ того в доброе бережене до иного ꙋказу взятии
тѣмъ шведом выговорить какъ де они стати под Краковом і в ыных мѣстех воздержали
и какъ то ꙋслышали свѣиские генералы и то им грꙋбо стало
и тот договор имъ супротивен сталъ
и ꙋчели просит чтоб их опят в тот город и ѕамок пꙋстили і ворота бы ѕа ними ѕакрепили
и из ново бы приступъ ꙋчинили
и бꙋде его величество тот договор не воздержитъ и имъ отпꙋску не ꙋчинит
по тѣм шляхецким і всего воиска жестокому прошеню и его величество на то положил ся что тѣх свѣискихъ генералных началных людеи в добром крѣпком бережене ѕа приставом воздержаны бꙋдꙋт и сверхъ того тѣ которые к приступу з добрым срдцем обявили с и недрꙋгова имѣньѧ и животов что они в Варшаве наидꙋт и третю долю
а досталное приговорено в ꙋплатꙋ воинским людем розделит и тѣмъ ꙋдоволены бꙋдꙋт
и свѣиские конницы ИІ члвкъ знаменщиков его королевскому величеству полскому поддали с
которых вскоре приказано х Каменцꙋ Подолскому послать
татаровъ и казаков всего в зборе ҂М члвкъ
и которые от волных ЕІ комисаров и тѣх приказано держат и от Варшавы отпꙋстит и итти прямою дорогою чрез Высокую Полшꙋ в Маркъ і в Померы
и его королевское величество положил на томъ в ннешнюю середу ѕ болшою долею воинскими людми из Варшавы поднят ца и итти под Торну
а досталному воискꙋ приказано итти сквоз Мазꙋры
к прꙋскомꙋ рꙋбежꙋ против Солдавы поход имъ взять
а сюды московскои посол приѣхалъ
которои во имя великого кнзя его величества чтоб с свѣискими никакои мирнои договор не воитит
и себя ославил что он с подлинным писмом обявил что ему нихто инои что корол Карлъ Гꙋставъ его величество в Полше воиною достꙋпилъ
Пaметь и житїе блaженaго ѹчителꙗ нaшего Костaнⸯтинa философa пръвaго нaстaвⸯникa словенⸯскꙋ ѥзꙑкꙋ
блaгослови
Веселещѹ же се ѡ боѕѣ философꙋ пaкꙑ дрꙋгa рѣчь приспѣ и трꙋдь не мьни пръвꙑихь
Рaстислaвⸯ бо морaвⸯскꙑ кнеѕь богомь ѹстимь съвѣть сътвори съ кнеѕꙑ своими морaвлꙗни и послa къ цaрѹ Михaилꙋ глaголѥ
людемь нaшимь погaнⸯствa се ѡтврьгⸯшимь и по христїaнⸯскꙑ се зaконь дрьжещемь ѹчителꙗ не имaмꙑ тaкого иже ни бꙑ въ свои ѥзꙑкь истѹю вѣрꙋ христїaнⸯскꙋю скaзaль дa се бꙑше и инꙑ стрaнꙑ зреще подобили нaмь
то посли нꙑ влaдꙑко епископa и ѹчителꙗ тaкого
ѡть вaсь бо нa вⸯсе стрaнꙑ добрь зaконь исходить
събрaвⸯ же съборь цaрь и призвa Костaнⸯтинa философa и сътвори слꙑшaти рѣчь сию и рече
вѣмⸯ те трѹдⸯнa сѹщa философе
нъ потрѣбa ѥсть тебѣ тaмо ити
сїю бо рѣчⸯ не можеть инь никто испрaвити ꙗкоже тꙑ
ѡтвещa же философь
и трꙋдⸯнь сꙑ и болⸯнь тѣломь съ рaдостию идѹ тaмо aще имaють бꙋкⸯвꙑ въ ѥзꙑкь свои
глaголa же цaрь къ нѥмѹ
дѣдь мои и ѡтьць мои и инїи мнѡзїи искaвⸯше того нѣсѹть ѡбрѣли
то кaко aзь могꙋ то ѡбрѣсти
философⸯ же рече
то кто можеть нa водꙋ бесѣдꙋ писaти и ѥретичьско име себе ѡбрѣсти
ѡтвещa ѥмѹ пaкꙑ цaрь и съ Вaрⸯдою и ѹмомь своимь
aще тꙑ хощеши то можеть то тебѣ богъ дaти иже и дaѥть въсѣмь просещимь бе сѹмнѣнїa и ѡтврьзaѥть тлькѹщимь
шьдь же философь по прьвомꙋ ѡбꙑчaю нa молитвꙋ се нaложи и съ инѣми поспѣшⸯникꙑ
въскорѣ же ѥ ѥмѹ богъ ꙗви послѹшaѥ молитвь своихь рaбь
и aбиѥ сложи писменa и нaчеть бесѣдꙋ писaти еѵaггелⸯскꙋ
испрьвa бѣ слово и слово бѣ ѹ богa и богъ бѣ слово и прочеѥ
възвесели же се цaрь и богa прослaви съ своими съвѣтⸯникꙑ
и послa ѥго съ дaрꙑ мнѡгꙑ писaвь къ Рaстислaвꙋ епистолїѹ сице
богъ же велить въсaкомѹ дa бꙑ въ рaзѹмь истинⸯнꙑи пришьль и нa болⸯши се чинь стежaль
видѣвь вѣрꙋ твою и подвигь сътвори нꙑнꙗ въ нaшa лѣтa ꙗвль бꙋкⸯвꙑ въ вaшь ѥзꙑкь ѥгоже не бѣ испрьвa бꙑло нъ тъкмо въ прьвa лѣтa дa и вꙑи причⸯтете се великꙑхь ѥзꙑцѣхⸯ иже слaветь богa своимь ѥзꙑкомь
и тѹ ти послaхѡмь и того ѥмꙋже ѥ богъ ꙗви мѹжa чьстивa и блaговѣрнa книжнa ѕѣло философa
и съ прїими дaрь болⸯшїи и чьстнѣи пaче въсaко злaтa и сребрa и кaменїa дрaгaго и богaтьствa прѣходещaго
подвигни се с нимь спѣшно и ѹтврьди рѣчь всѣмь срьдцемь възꙑскaти богa
ѡбⸯщaго спaсенїa не ѡтрини
нъ въсе подвигни не лѣнити се нъ ѥти се по истинⸯнꙑ пѹтⸯ дa и тꙑ приведь ѥ подвигомь твоимь въ божїи рaзꙋмь прїимеши свою мъздѹ въ того мѣсто и въ сь вѣкь и въ бꙋдꙋщи зa вⸯсе дѹше хотещеѥ вѣровaти въ Христa богa нaшего ѡть нꙑнꙗ и до конⸯчинꙑ и пaметь свою ѡстaвлꙗѥ прочимь родомь подобно великомѹ цaрꙋ Конⸯстaнⸯтинꙋ
Дошьдьшꙋ же ѥмѹ Морaвꙑ съ великою чьстию приѥть ѥго Рaстислaвь и ѹченикꙑ събрaвь и въдaсть и ѹчити
и ѡтвръзоше се пророчьскомꙋ словесе ѹшесa глѹхꙑихь и ѹслꙑшaше книжⸯнaa словесa и ѥзꙑкь ꙗсьнь бꙑсть гѹгнивꙑихь
богъ же възвесели ѡ семь
a дїaволь постꙑдѣ
рaстещꙋ же божїю ѹченїю злꙑ зaвистивꙑи испрьвa трꙑклетꙑ дїaволь не трьпе сего добрa нъ въшьдь въ своѥ съсѹдꙑ и нaчеть мнѡгꙑи въздвизaти глaголѥ имь
не слaвит се богъ ѡ семь
aще бо би ѥмѹ сице годѣ бꙑло то не бꙑ ли могль сътворити дa бꙑше и сїи испрьвa писменꙑ пишꙋще бесѣдꙑ своѥ слaвили богa
нъ трїи ѥзꙑкꙑ ѥсть тъкмо избрaль ѥѵвреискꙑи и грьчⸯскꙑ и лaтинⸯскꙑи имиже достоить богѹ слaвꙋ въздaти
бѣхꙋ же се глaголюще лaтинⸯсцїи съпричестници aрїереи и ѥреи и ѹченици
и брaвⸯ же се съ ними ꙗко Дaвидь съ иноплеменⸯникꙑ книжⸯними словеси побѣждь ѥ нaрече ѥ триѥзꙑчникꙑ ꙗко Пилaтѹ тaко нaписaвшꙋ нa титлѣ господи
не тькмо же се ѥдино глaголaхꙋ
нъ и иномѹ бесчьстию ѹчaхꙋ глaголюще ꙗко под землѥю живꙋть чловѣци вельглaвꙑ и въсь гaдь дїaволꙗ твaрь ѥсть и aще кто ѹбиѥть змїю ѳ҃ грѣхь избѹдеть тоѥ рaди aще чловѣкa ѹбиѥть кто три месеци дa пиѥть въ дрѣвѣнѣ чaши a стꙑклѣне се не прикaсaѥ
и не брaнꙗхꙋ жрьтвь творити по прьвомꙋ ѡбꙑчaю ни женитвѣ бесчьстнꙑихь
вⸯсе же сїе ꙗко и трьнїе посѣкь словеснꙑмь ѡгнѥмь попaли глaголѥ
пожри богѹ жрьтвѹ хвaлⸯнѹю и въздaждь вꙑшнѥмꙋ молитвꙑ твоѥ
женꙑ же юности твоѥ не ѡтпꙋсти
aще бо ю възненaвидѣвⸯ ѡтпѹстиши не покрїеть нечесть похоти твоѥ
глaголѥть господь вседрьжитель
и съхрaните се дѹхомь вaшимь дa не ѡстaвить къждо вaсь женꙑ юности своѥ
и си ихⸯже ненaвидѣхь творесте
ꙗко свѣдѣтелⸯствовa междꙋ тобою и междꙋ женою юности твоѥ юже ѥси ѡстaвиль
и тa ѡбьщницa твоꙗ и женa зaвѣтa твоѥго
и въ еѵaггелїи господь
слꙑшaсте ꙗко речено бꙑсть дрѣвнꙑми
не сътвориши прѣлюбꙑ
aз же глaголю вaмⸯ ꙗко въсaкь иже възрить нa женѹ похотѣти ѥи юже прѣлюбꙑ ѥсть сътворилⸯ с нѥю срьдьцемь своимь
и пaкꙑ
глaголю вaмь ꙗко же пѹстить женѹ свою рaзвѣ словесе любодѣинaго творить ю прѣлюбꙑ дѣꙗти
и иже ѡтпѹщенѹю ѡть мѹжa поѥмлѥть прѣлюбꙑ дѣѥть
aпостоль рече
ѥже ѥсть богъ съчетaль чловѣкь дa не рaзлѹчи
м҃ же месець створи въ Морaвѣ и иде свести ѹченикꙑ своѥ
прѣѥтⸯ же ѥго идѹщa Коцⸯлꙑ кнезь пaнонⸯскꙑ
и възлюбль велⸯми словенⸯскꙑи книгꙑ нaѹчити се имь
и въдa до и҃ ѹченикьь ѹчити се имь
велию чьсть ѥмꙋ сътворь мимо проводи и
не възетⸯ же ни ѡть Рaстислaвa ни ѡть Коцⸯлa ни злaтa ни сребрa ни иноѥ вещи
положивь еѵaггелⸯскоѥ слово и бес пище тъкмо плѣнⸯникь испрошь ѡть обѡю ѳ҃ съть и ѡтпѹсти ихь
И ѹвѣдѣвь и римскꙑи пaпa послa по нь
прилѹчи же сѧ въ тꙑ дьни Ростислaвъ кнѧзь словѣньскъ съ Свѧтопълкъмь посълaстa из Морaвꙑ къ чѣсaрю Михaилѹ глaголющa тaко ꙗко
божиѥю милостию съдрaви ѥсмь и сѹть въ нꙑ въшьли ѹчителе мнози крьстиꙗни из Влaхъ и из Грькъ и из Нѣмьць ѹчaще нꙑ рaзличь
a мꙑ Словѣни простa чaдь и не имaмь иже бꙑ нꙑ нaстaвилъ нa истинѹ и рaзѹмъ съкaзaлъ
то добрѣи влaдꙑко посъли тaкъ мѹжь иже нꙑ испрaвить вьсѧкѹ прaвьдѹ
тъгдa цѣсaрь Михaилъ рече къ философѹ Костѧнтинѹ
слꙑшиши ли философе рѣчь сию
инъ сего дa не можетъ сътворити рaзвѣ тебе
тѣ нa ти дaри мнози
и поимъ брaтъ свои игѹменъ Мефедии иди же
вꙑ бо ѥстa Селѹнѧнинa
дa Селѹнѧне вьси чьсто словѣньскꙑ бесѣдѹють
тъгдa не съмѧстa сѧ отърещи ни богa ни цѣсaрѧ по словеси свѧтaaго aпостолa Петрa ꙗкоже рече
богa боите сѧ
цѣсaрѧ чьтѣте
нъ вели слꙑшaвъшa рѣчь нa молитвѹ сѧ нaложистa и съ инѣми иже бѧaхѹ тогоже дѹхa ѥгоже и си
дa тѹ ꙗви богъ философѹ словѣньскꙑ книгꙑ
и aбие ѹстроивъ писменa и бесѣдѹ състaвль пѹти сѧ ꙗтъ морaвьскaaго поимъ Меѳеодиꙗ
нaчaтъ же пaкꙑ съ покоръмь повинѹѧ сѧ слѹжити философѹ и ѹчити съ нимь
и трьмъ лѣтомъ ишьдъшемъ възврaтистa сѧ из Морaвꙑ ѹченикꙑ нaѹчьшa
ѹвѣдѣвъ же тaковa мѹжa aпостоликъ Николa посълa по нѧ желaꙗ видѣти ꙗ ꙗко aнъгелa божиꙗ
свѧти ѹчениѥ ѥго положь словѣньскоѥ евaнгелиѥ нa олтaри свѧтaaго Петрa aпостолa
свѧти же нa поповьство блaженaaго Меѳедиꙗ
бѧaхѹ же етерa многa чaдь ꙗже ѹчaхѹ словѣньскꙑꙗ книгꙑ глaголюще ꙗко
не достоить никоторомѹже ꙗзꙑкѹ имѣти бѹковъ своихъ рaзвѣ Евреи и Грькъ и Лaтинъ по Пилaтовѹ писaнию ѥже нa крьстѣ господьни нaписa
ѥже aпостоликъ пилaтънꙑ и трьꙗзꙑчьникꙑ нaреклъ проклѧтъ
и повелѣ ѥдиномѹ епискѹпѹ іже бѣ тоюже ꙗзею больнъ и свѧти отъ ѹченикъ словѣньскъ три попꙑ a в҃ aногностa
по дьньхъ же мнозѣхъ философъ нa сѹдъ грѧдꙑи рече къ Меѳодию брaтѹ своѥмѹ
се брaте вѣ сѹпрѹгa бѧховѣ ѥдинѹ брaздѹ тѧжaщa
и aзъ нa лѣсѣ пaдaю своі дьнь съконьчaвъ
a тꙑ любиши горѹ вельми
то не мози горꙑ рaди остaвити ѹчениꙗ своѥго
і потом списах жалость и похвалу великому кнзю дмитрию иванович и брату его кнзю владмеру ѡндрѣевичу
снидем ся брате и друзи снве рустїи
съставимъ слово къ слову
и величимъ землю рускую
и веръжем печал на въсточную страну в сѣмъвъ жребие
въздаютъ поганому мамаю победы и великому кнзю дмитрию ивановичю похвалу и брату его кнзю владмеру ѡндрѣевичю
р’ци
того лут’че бо ес брате нача повѣдати инѣми словесы ѡ похвалных ѡ нынеш’них повестех ѿ полку кнзя дмитрея ивановича и брата его кнзя владмера ѡндрѣевич правнука стго великог кнзя владмера киевскаго
начаша повѣдати по дѣлом по гыбелю
но потрезвимь с мꙑсльми и землями
и помянем пер’вꙑх лѣтъ времена
и похвалим вѣща боінаго гораздаго гдуца в’ киевѣ
тот боюн воскладше гораздꙑя своя перстꙑ на живꙑа струнꙑ и пояше кнземъ рускимъ слвꙑ первую славу великому кнзю киевскому игорю рюрикович в҃ великому кнзю владмеру стославич киевскому третюю великому кнзю ярославу володимеровичю
и я ж помяну еѳоня ерея резанца в похвалу пѣсньм и гусленꙑмї и буяни словесꙑ и сего великог кнзя дмитреа иванович и брата ег кнзя владмера ѡндрѣевич правнука тѣхъ кнзеи зане.ж ѡпало мужьство их и пѣние их и кнзем руским за землю рускую и за вѣру крстьянскую
ѡт калагъския рати до мамаева побоища лѣтъ 160
си бо кнзь великꙑи дмитреи ивановичь и брат его кнзь владмер ѡндрѣевич помоля с бѹ и прчсте бцы стяжав умъ свои крѣпостию и поѡстриша срдца своя мужством и наполниша с ратнаго духа и уставиша себе храмнꙑа полъкꙑ в русько земли и помянуша прадѣда своего кнзя владмера ѡндрѣевича киевъскаго
ѡ жаворонокъ лѣтьняа птица краснꙑх днеи утѣха возлети под синии нбса
посмотри к’ силному граду москвѣ
воспой славу великому кнзю дмитрию иванович и брату ег кнзю владмеру ѡндрѣевичю
цег’ бѹря коли снесет из’ земли залѣтъскые в поле половецкое
на москвѣ кони ръжут
звенит слава руская по всей земли рускои
трубы трубят на коломнѣ
в бубнꙑ бьют в серпоховѣ
стоят стязи у дону у великого на брези
звонят колоколꙑ вечнꙑа в великом новѣгородѣ
стоят люди новгородцꙑ у сто соѳѣи а рькучи
уже нам братїе на пособе великому кнзю дмирию иванович не поспѣть
и как слово изговаривая уже бо як ѡрлꙑ слетѣша с
и выѣхали посадникꙑ из великого новагорода 70000 к велкому кнзю дмитрию иванович и брату его кнзю владмеру ѡндрѣевич на пособе къ славъному граду москве
то тѣ сьѣхали с вси кнзи руския к’ великому кнзю дмитрию иванович и брату его кнзю владмеру ѡндрѣевичю а рькучи им таково слово
у дону стоят татарове поганꙑ и мама на рѣчкы на мечи
хотят брести и живот свои предати нашеи славѣ
и реч кнзь дмитреи иванович
поидем тамо
укупимъ животу славу старꙑмъ повѣсть а молодꙑмъ памят
а храбрꙑх плечеи въ испꙑтаем а рьку дон кровю пролемъ за земълю рускую и за вѣру крстьяньскую
и реч имъ княз великꙑи дмитреи иванович
братя и кнзи руския гнѣздо есмя великого кнзя владмера киевъскаго
ни в обиди есмя бꙑли ни кречету ни черному ворону ни поганому мамаю
ѡ соловей лѣтьняа птица чтобы ты соловеи вꙑщекотал великому кнзю дмитрию ивановичю из зем’ли тои всеи и дву братов ѡлгер’довичев’ ѡн’дреи да брат его дмитреи ѡлгер’довичев’ да дмитреи волꙑнскꙑи
тѣ бо суть снве храбрии кречати в ратномъ времени ведоми полковидцꙑ под трубами и под шеломꙑ возлелиянꙑ в литовъскои земли
и молвяше ѡндрѣи ѡлгер’дович брату своему дмитрию
сами есми себѣ два брата а внукꙑ есмя едимантовꙑ
из’берем братью милую панове и удалꙑи литвꙑ храбрꙑх ѹдальцевъ
и сами сядем на борзꙑя своя комони
посмотримъ быстрого дону и зобьем шоломꙑ мечи
испꙑтаем мечевъ своих литовъскꙑх ѡ шеломꙑ татарскꙑѧ сулицъ немецъкꙑх баиданꙑ бесерменьскꙑя
и реч ему дмитреи
брате ѡндрѣи не пощадим живота своег за крестьянꙑ и за обиду великого кнзя дмитриа ивановича
уж бо брате стук стучить громъ гримит в’ каменѣ градѣ москвѣ
стучить силная рат великого кнзя
гремят удальцꙑ рускꙑя золоченꙑми доспехꙑ черленꙑми щитꙑ
седлаи брате ѡндреи свои борзꙑи комони а мои готовꙑ брате на чистое поле
посмотримъ своих полъковъ
толко брате кнзь дмитреи с нами храбрꙑе ливꙑ 70000
ѹж брате возвеяша силнии вѣтри по морю
на усть дону и непра прилѣлѣяша с великиа тучи по морю на рускую землю
из них вꙑступают кровавꙑя зори
и в нихъ трепещуть силнии молнии
быти стуку велику на рѣчьки направдѣ меж дономъ и непром
пасти трупу члчью на полѣ куликовѣ
пролити с кровѣ на рѣчькꙑ напрвдѣ
уже бо въскрипѣли телегꙑ меж дономъ и непромъ
идут хинове в руськую землю
и притекоша сѣрꙑе волцꙑ ѿ усть дону и непра
ставъши воюют
на рецꙑ на мечи хотят наступати на рускую землю
то ти было не сѣрꙑе волцꙑ но приидоша поганїи татарове
приити хотят воюючи в рускую землю погании татарове
тогда гуси возгоготаша на рѣчкꙑ на мечи
лебеди крилꙑ въслескаша
ни гуси возгоготаша но поганꙑи мама на рускую землю пришел а воеводꙑ своя привелъ
а уже бедꙑ их пловуще
птица их крилати под ѡблакꙑ летають
ворони грають а галицꙑ своею рѣчью говорять
ѡрлꙑ крилати въсплещут а волци грозно воюють а лисицꙑ на кости брешут
руская земля то ти ес как за соломономъ црмъ побꙑвало
а уж соколꙑ белозерския ястребꙑ рваху ся ѿ златꙑх колодец
іс каменнаго града москвꙑ возлетѣша под синии нбса
возгремѣша золоченꙑми колоколꙑ на быстром дону
тогда княз великꙑи въступи въ златое стремя взем свои меч въ правую руку свою помоля с бгу и прстии бцꙑ
сл҃нце ему яснѡ на въстоцꙑ сияеть
а борис и глѣбъ млтву воздает за сродникꙑ
что шумит что гримит рано пред зарями
кнзь владимеръ пакꙑ уставливаетъ и пребирает и ведет к дону великому
і мовяш брату своему княз дмитреи
не ѡслабя кнз’ великꙑи татаромъ
поганꙑи поля наступают
ѿимають ѿчину нашу
реч ему кнзь дмиреи иванович
брате кнзь владимере ѡндрѣевич
сами себѣ есмя два брата
воеводꙑ у насъ уставленꙑ 70 бояриновъ кнзи крѣпъцꙑ белозерскꙑи ѳедор семенович семен михаилович микула василевич два брата ѡлгердова дмитреи волꙑнскꙑи тимоѳеи волуевич михаило иванович
а воюют с нами 300000 кованои рати
воеводꙑ у нас уставленꙑ
дружина нам свѣдома
имѣемъ под собою боръзꙑя комони а на себѣ золоченꙑя доспѣхꙑ а шеломꙑ черкасьскїе а щитꙑ московъскꙑе а сулицꙑ ѡрдинскїе а чарꙑ ѳраньския мечи булатнꙑя
и молвяше
поганꙑи путь имъ знаемъ вельми а перевозꙑ имъ изготовленꙑ
но еще хотят силно главꙑ своя положити за вѣру крстьянскую
пашут бо ся хорюгове
ищут себе чести і славнаг имени
уж бѣ тѣ соколѣ и кречетꙑ за дон перевезли с
і наѣхали рустии снве на силную рат татарьскю
удариша с копи хараужничьнꙑми ѡ доспехꙑ татарскꙑа
възгремѣли мечи булатнꙑя ѡ шеломꙑ хиновския на полѣ кѹликовѣ на рѣчки направдѣ
черна земля под копꙑтꙑ
костьми татарскими поля насѣяша
кровью зем’ля пролита
силнии покꙑ съступали с в’ мѣсто
протопташа холми и лугꙑ
возмути с реки и езера
кликнуло диво в рускои земли
велит послушати грозънꙑмъ землям
шибла слава к’ желѣзнꙑмъ вратом к риму и к’ каѳꙑ по морю и к торнаву и ѿтоле к’ црюграду на похвалу
рус великая ѡдолѣша мамая на полѣ куликовѣ
тогда бо силнии тучи съступали с въ мѣсто
силнии молнии
громи гремѣли велцѣ
то ти съступали с рускии снве с поганꙑм татарꙑ за свою ѡбиду
а в них сияють доспѣхꙑ золоченꙑми
гремѣли кнзи рускиа мечи ѡ шеломꙑ хыновскꙑа
из утра били с до полудни в суб на ржство стии бцꙑ
не тури возгремѣли на полѣ куликовѣ побежени у дону великого
то ти не турꙑ побежни
посеченꙑ кнзи рускꙑя и воеводꙑ великог кнзя
и кнзи белозерстии посечени ѿ поганꙑх татар ѳедор семеновичь тимоѳѣи вѹлевич семен михаилович микула василевич ѡндрѣи серпизович микула иванович и иная
черньца пересвѣта
великому кнзю дмирию иванович
луче бы посеченꙑм пасти а не полонянꙑмъ въспѣти ѿ поганꙑхъ
тако бо пересвѣт поскакивает на борзе кони а злаченꙑм доспѣхомъ посвѣчиваше
а инꙑе лежат посеченꙑ у дону на брези
добро бы брате в то время стару помолодт ся а удалꙑм плечо попꙑтати
и молвяше брат его ѡслабе черънецъ
брате пересвѣт вижу на тѣли твоем ранꙑ
уже головѣ твоеи летѣти на траву ковыл а чаду моему якову на ковꙑли зем’ли не лежати на поли куликовѣ за вѣру хрстьянскую и за ѡбиду великог кнзя дмирия иванович
в то время по резанско зем’ли ѡколо дону ни пастуси кличут но ѡднѣ воронѣ грають трупу рад члчьскаго
грозно бо бяше и жалостъно тогда слꙑшат зане трава кровю прѡлта а древеса к земли тугою преклониша с въспѣли бяше птицꙑ жалост’нꙑе пѣсни
вси въсплакали с кне и болярꙑни избьен’нꙑхъ воеводнꙑ женꙑ
микулина жена василевич да маря дмитриева рано плакаша с у москвꙑ у брега на забралах а р’кучи
доне доне быстрая рѣка прирꙑла еси горꙑ каменнꙑя
течеши в землю повецкую
прилилѣи моего гсдря къ мнѣ микулу василевич
тимоѳѣева жена вѹлевич ѳедося таи плака с а р’кучи
уже веселе понич въ слав’нѣ граи москвѣ
уж не вижу своег гсдря тимоѳея вѹлевич в’ животѣ
да ѡндрѣева жена марья да михаилова ѡксѣня рано плакаша с
се уж нам ѡбема солн’це померкне на славнѣ град москвѣ
припахнули к нам ѿ быстрог дону полонянꙑа вѣсти носящу великую беду
вꙑседоша удалцꙑ з боръзꙑхъ конеи на судное мѣсто на полѣ куликовѣ
а уж диво кличетъ под саблями татарскꙑми
тѹто щурове рано въспѣли жалостнꙑе пѣсни у коломнꙑ на забралах на воскрснїе на акима и ан’нинъ днь
то ти бꙑло не щурове рано въспѣша жалостнꙑя пѣсни
всѣ въсплакали с женꙑ коломенскꙑя
москва москва бꙑстрая рѣка чему еси у нас мужї наши залелѣяла в земълю половецъкую
а рькучи
можеши ли гсне кнзь великꙑи весла непра запрудти а дон шлемомъ вꙑчерпати а мечю трупꙑ татарскꙑми запрудти
замъкни кнзь великꙑи ѿ сих ворота чтобы потомъ поганꙑе к намъ не ѣздили
уже бо мужи наши рати трудли
того днь стая бца исѣкоша хрстьяне поганꙑи полкꙑ на полѣ куликовѣ на рѣчки направдѣ
и нукнувъ княз владмеръ гораздо скакаше по рати поганꙑм
златым шеломом посвѣчиваше
гремят мечи булатнꙑа ѡ шеломꙑ хꙑновскꙑе
въсхваляа брата своег
брате кнзь дмиреи иванович
что ти ес еси у зла времени желѣзная забрала
не устава кнзь великꙑи с’ своими великими полкꙑ
не потака крамолнїком
поганꙑя бо поля наша наступают а храрую дружину теряли
трупу члчью борзъ конь не может скочити
въ крови по колѣно бродят
ѹже бо брате жалостно видѣти крови крстьянскои
не ѹстава кнзь великꙑи съ своими боярꙑ
реч кнзь великꙑи своим бояромъ
братя бояре и воеводꙑ дѣти боярскꙑе
то ти брате ваши московъскꙑя сластнꙑа медꙑ и великия мѣста себѣ своим женам
туто стару помолодит ся а молоду чти добꙑти
рече княз великꙑи
ги бе мои на тя уповах
да не постꙑжу с в’ векъ ни посмѣють ми ся врази мои мнѣ
и помоля с бгу і стии бци и всѣмъ стмъ и прослези ся гор’ко и утер слезꙑ
и тогда як рлꙑ ѿлетѣша на быстрꙑи донъ
то тѣ не ѡрлѣ полетѣша за быстрꙑи донъ
поскакивает кнзь великꙑи с своими полкꙑ за дон съ всею силою
брате кнзе владимере
туто іспити медвеная чаша
наступаемъ брате с’ своими силнꙑми полкꙑ на рат поганꙑх
тогда княз велики поля наступает
гремят мечи ѡ шеломꙑ хиновъския
поганꙑи покрꙑша руками глвꙑ своа
тогда погани ѿступиш назад
ктязю ревуть ѿ великог кнзя
поганїи бежать
рускии снве поля широкꙑ кликом ѡгородша
золоченꙑми шлемꙑ ѡсветиша
въсталъ уж туръ ѡборенъ
тогда кнзь великый поганꙑх назадъ победилъ и поворотил гораздо на нихъ
и бьетъ гор’ко
тоску имъ подаваше
кнзи их падоша с с конеи к земли
трупꙑ татарскими поля насѣяша
а кровїю протекли рѣкꙑ
туто ся погании раз’лучиша с боръзо розно побѣг’ши неуготованнꙑми дорогами в лукоморье а скрегчюще зубы своими и дерущи лица своа а ркучи
уж намъ брате в земли своеи не бꙑвати а дѣтеи своихъ не выдати а в русь ратю не ходити а вꙑхода нам у рускихъ князеи не прашивати
а ѹже бо въстонала земля татарская
бедами и тугою покрꙑша с
унꙑша бо црмъ их хотѣнїе і похвала на рускую зем’лю ходти
веселїе иж пониче
уже рускїа снве разграбиша татарская узорочя доспехи и кони волꙑ і велблудꙑ вино сахарь
дорогое узороче кам’кꙑ насꙑчеве везут женам своимъ
уже женꙑ рускꙑя въсплескаша татарьским златомъ
уже рускои зем’ли простре ся веселье
и възнесе ся слва руская на поганꙑх хулу
уж веръжено диво на землю
уже грозꙑ великого кнзя по всеи зем’ли текуть
стрѣляи кнзь великꙑи по всѣмъ землям
стрѣляи кнзь великꙑй с своею храброю дружиною поганого мамая хиновина за землю рускую за вѣру хрстьяньскую
у поганꙑхъ ѡружие свое поверъгоша
главꙑ своя и поклониша подъ мечи руския
трубꙑ ихъ не трубять
унꙑша бо царем ихъ хотѣнїе
и ѿскочи мамаи сѣрꙑмъ волком ѿ своея дружинꙑ и притече к’ каѳꙑ граду
і молвяше ему ѳрязове
чему ти поганꙑи мамаи на рускую землю
то ти была ѡр’да залѣс’кая
времена
первꙑи
а не быти тебѣ в батꙑя цря
црь батꙑи бꙑлъ 400000 вою
воевалъ всю рускую землю і плѣнил ѿ в’стока и до запада
а казнилъ бъ рускую землю за съгрешенїе
і тꙑ пришелъ княз мамаи на рускую землю съ многимї силами съ девятю ѡрдами съ 70 кнзьми а нне бежишъ самъ девятъ в лѹкоморье
в поле тобя кнзи рускꙑя гораздо упили ся
и кнзеи с тобою нѣтъ ни воеводъ
нѣчто гораздо упили ся на полѣ куликовѣ на травѣ ковꙑли
побежи поганꙑи мамаи і ѿ насъ по задлѣшью
намъ земля подобна ес руская милому млднцу умрети егоже мати тещить а рать лозою казнит а добрая дѣла милують его
і потѣшить гь бгъ члколюбецъ кнзи рускꙑя великого кнзя дмитрия ивановича и брата его кнзя владимера ѡндрѣевича
межъ доном и непром на полѣ куликовѣ на рѣч’ки направ’дѣ сталъ кнзь великꙑи с’ своим братомъ кнзмъ владмеромъ ѡндрѣевичемъ и с своими воеводами на костехъ
грозно бо брате в то время посмотрети лежать трупꙑ хрстїаньскїа акꙑ сѣн’нꙑ источти а дон рѣка три дни кровю текла
считаіте ся брате колкихъ воевод нѣтъ колько молодꙑхъ люде нѣтъ
і говорит михаило ѡндрѣевичь московъскꙑи бояринъ кнзю дмитрию івановичю
гсдне кнзь великꙑи дмитрїи ивановичь
нѣту туто у насъ сорока бояринъ большихъ мосъковъскихъ да 12 кнзеи белозерскꙑх да 30 бояриновъ посадниковъ новгородцкихъ да 20 боярин въ коломеньскꙑхъ да 40 бояриновъ переяславъскихъ да полу 30 бояриновъ костромскꙑхъ да пол 40 бояриновъ володмеръскихъ да 50 бояриновъ суздальских да 70 бояриновъ резаньских да 40 бояринов муромскихъ да 30 бояриновъ ростовъскꙑхъ да трех да 20 бояриновъ дмитров’ских да 60 бояриновъ звенигороцкихъ да 15 бояриновъ ѹглецъкихъ а изгибло нас всеи дружинꙑ полъ 300000
и помилова бгъ рускую землю а татаръ пало безчислено многое множество
и кнзь великꙑи дмитрїи івановичь говоритъ
братя и бояре кнѕи молодꙑе вамъ брате сужено мѣсто межь дономъ і непра на полѣ куликовѣ на рѣчьки направдѣ
положили есте головꙑ за рускую землю и за вѣру хрѣстьяньскую
простите мя братя и блсвите в семъ вѣцꙑ и в’ будущемъ
тъ васъ крьститъ дх҃омь ст҃ъꙇмь ꙇ огн҄емь
Емоуже лопата въ рѫкоу его
ꙇ потрѣбитъ гоумъно свое
ꙇ съберетъ пьшеницѫ въ житьницѫ
а плѣвꙑ съжежетъ огн҄емь негасимъꙇмь
тогда приде ис҃ отъ галилеѩ на ꙇор'данъ къ ꙇоӑноу крьстити сѧ отъ н҄его
ꙇо̆анъ же възбран҄ѣше емоу гл҃ѧ
азъ трѣбоуѭ отъ тебе крьстити сѧ
а тꙑ л҃и҃ къ мнѣ грѧдеши
отъвѣштавъ же ис҃ рече къ н҄емоу
остани нꙑн҄ѣ
тако бо подобьно намъ естъ съкончати всѣкѫ̆ правъдѫ
тогда остави его
крьшть сѧ ис҃ ꙇ възиде отъ водꙑ
ꙇ се отвръзошѧ сѧ емоу
ꙇ видѣ дх҃ъ бж҃іи съxодѧшть ѣко голѫбь ꙇ грѧдѫшть на н҄ь
ꙇ се гласъ съ нб҃се гл҃ѧ
сь естъ сн҃ъ мои възл҄юбл҄енъꙇ
о немь же благов[о]лиxъ
тогда ис҃ възведенъ бꙑстъ дх҃омь въ поустꙑн҄ѭ ꙇскоусити сѧ отъ неприѣзни
ꙇ пошть сѧ дьниі к҃ ꙇ ноштиі послѣдь възлака
Ꙇ пристѫпи къ н҄емоу диѣволъ ꙇскоушаѩ и ꙇ рече
аште сн҃ъ еси бж҃іи рьци да камение се xлѣби бѫдѫтъ
о̆нъ же отъвѣштавъ рече
пишетъ
не о xлѣбѣ единомь поживетъ чк҃ъ нъ о̆ всемь гл҃ѣ ꙇсxодѧштиімь ꙇз оустъ бж҃іи
тогда поѩтъ і диѣволъ вь ст҃ъꙇ градъ
ꙇ постави і на крилѣ црък'вьнѣемь
ꙇ гл҃а емоу
аште сн҃ъ еси бж҃іи поусти себе долоу
пишетъ бо ѣко аћл҃омъ своимъ заповѣстъ о тебѣ ꙇ на рѫкаxъ възъмѫтъ тѧ да не когда прѣтъкнеши о камен?? ногѫ своѫ
Рече же емоу ис҃
пакꙑ пишетъ
не ꙇскоусиши г҃а б҃а своего
пакꙑ поѩтъ его неприѣзнь на горѫ вꙑсокѫ ꙃѣло
ꙇ показа емоу вьсѣ цр҃ствиѣ мира ꙇ славѫ его
ꙇ гл҃а емоу
вьсѣ си дамь ти аште падъ поклониши ми сѧ
тогда гл҃а емоу ис҃
отиди диѣвол҄е
пишетъ бо
г҃ю б҃ѵ своемоу поклониши сѧ ꙇ томоу единомоу послоужиши
тогда остави его диѣволъ
ꙇ се аћл҃и пристѫпишѧ ꙇ слоужааxѫ емоу
Слꙑшавъ же ис҃ ѣко ꙇоӑнъ прѣданъ бꙑстъ отиде въ галилеѭ
ꙇ оставь назаретъ пришедъ вьсели сѧ въ каперьнаоумъ на поморие въ область завѵлон҄ѭ ꙇ невъф'талимл҄ѭ да съконьчаатъ сѧ реченое ꙇсаꙇемь пророкомь гл҃ѭштем??
земл҄ѣ завѵлон҄ѣ земл҄ѣ невъф'талимл҄ѣ пѫть морѣ на ономь полоу ꙇор'да?? галилеѣ ѩзꙑкомъ люди сѣдѧштиі въ тъмѣ видѣшѧ свѣтъ велиі ꙇ сѣдѧштиімъ въ тъмѣ ꙇ въ сѣни съмрътьнѣ свѣтъ въсиѣетъ на насъ
Ѡтъ.толи начѧтъ ис҃ проповѣдати ꙇ гл҃ати
покаꙇте сѧ
приближи бо сѧ цр҃ствие нб҃ское
xодѧ же при мори галилѣꙇсцѣмь видѣ дъва братра симона нарицаѭштааго сѧ петра ꙇ ан'дрѣѭ братра его въмѣтаѭшта мрѣжѧ въ море
бѣашете бо рꙑбарѣ
ꙇ гл҃а ꙇма
грѧдѣта въ слѣдъ мене
ꙇ сътвор҄ѭ вꙑ чк҃омъ ловьца
она же абие оставьша мрѣжѧ по немь ꙇдосте
ꙇ прѣшьдъ тѫдѣ видѣ ꙇна дъва братра ꙇѣкова зеведео̆ва ꙇо̆ана брата емоу въ кораби съ зеведеомь оц҃емь ею завѧзаѭшта мрѣжѧ своѩ
ꙇ възъва ѣ
о̆на же абие оставьша кораб҄ь ꙇ оц҃а своего по н҄емь ꙇдосте
ꙇ проxождааше в'сѭ галилеѭ ис҃ оучѧ на сънъмиштиxъ ꙇxъ ꙇ проповѣдаѩ ев҃аћлие цр҃ствиѣ ꙇ цѣлѧ вьсѣкъ недѫгъ ꙇ всѣкѫ ѩзѫ въ л҄юдеxъ
ꙇ изиде слоуxъ его въ вьсеи с'ѵриі
ꙇ ицѣли ѩ
оузьрѣвъ же народꙑ вьзиде на горѫ
ꙇ ѣко сѣде пристѫпишѧ къ н҄емоу оученици его
ꙇ отвръзъ оуста своѣ оучааше ѩ гл҃ѧ
Блажени ништиі дх҃омь ѣко тѣxъ естъ цр҃со нб҃ское
блажени плачѫштеи ѣко ти оутѣшѧтъ сѧ
блажени кротьци ѣко ти наслѣдѧтъ земл҄ѭ
блажени алꙿчѫштиꙇ ꙇ жѧждѫштиі правъдꙑ ради ѣко ти насꙑтѧтъ сѧ
блажени милостивиі ѣко ти помиловани бѫдѫтъ
блажени чистиі сръдцемь ѣко ти б҃а оузьрѧтъ
блажени съмирѣѭштиі ѣко ти сн҃о!в!е бж҃іи нарекѫтъ сѧ
блажени ꙇзгънани правъдꙑ ради ѣко тѣxъ естъ цр҃ство нб҃ское
блажени есте егда поносѧтъ вамъ ꙇ ижденѫтъ вꙑ ꙇ рекѫтъ вьсѣкъ зълъ гл҃ъ на вꙑ лъжѫште мене ради
Радоуите сѧ ꙇ веселите сѧ ѣко мъзда ваша многа естъ на небесеxъ
тако бо ꙇзгънашѧ пророкꙑ ꙇже бѣшѧ прѣжде васъ
вꙑ есте соль земи
аште же соль обоуѣетъ чимь осолитъ сѧ
ни чьсомоу же бѫдетъ къ томоу да ꙇсꙑпана бѫдетъ вънъ ꙇ попираема чк҃ꙑ
Вꙑ есте свѣтъ мироу
не можетъ градъ оукрꙑти сѧ вр?xоу горꙑ стоѩ
ни въжагаѭтъ свѣтильника ꙇ поставл҄ѣѭтъ его подъ спѫдомь нъ на свѣштьницѣ
ꙇ свѣтитъ вьсѣмъ ꙇже въ xраминѣ сѫтъ
тако да просвѣтититъ сѧ свѣтъ вашь прѣдъ чк҃ꙑ да оузьрѧтъ дѣла ваша добраѣ ꙇ прославѧтъ оц҃а вашего ꙇжь естъ на нбx҃ъ
Не мните ѣко придъ разоритъ закона ли пророкъ
не придъ разоритъ нъ ꙇсплънитъ
аминꙿ. аминꙿ. гл҃ѭ вамъ
доꙇдеже прѣꙇдетъ нб҃о ꙇ земл҄ѣ писмѧ едино ли едина чръта не прѣꙇдеть отъ закона доꙇдеже всѣ бѫдѫтъ
ꙇже бо разоритъ единѫ заповѣдь ꙇ сиxъ малъꙇxъ ꙇ наоучить тако чк҃ꙑ мьниі наречетъ сѧ въ цр҃си нб҃сцѣмь
а ꙇжь сътворитъ ꙇ наоучитъ сь велиі наречетъ сѧ въ цр҃си нб҃сцѣмь
Г҃л҄ѭ бо вамъ ѣко аште не ꙇзбѫдетъ правъда ваша паче кънижьникъ ꙇ фарисеи не ꙇмате вьнити въ цр҃со нб҃ское
слꙑшасте ѣко речено бꙑстъ древьниімъ
не оубиеши
ꙇжь бо оубиетъ повиненъ естъ сѫдоу
азъ же гл҃ѭ вамъ ѣко гнѣваѩ.ꙇ сѧ на брата своего спꙑти повиненъ естъ сѫдоу
ꙇжь бо речетъ братоу своемоу ракꙿка повиннъ естъ сънъмиштю
а ꙇжь речетъ боуе повиненъ естъ ћеонѣ огньнѣи
аште оубо принесеши даръ свои къ олꙿтар҄ю ꙇ тоу помѣнеши ѣко бръ твои ꙇматъ нѣчто на тѧ остави даръ твои тоу прѣдъ олꙿтаремь ꙇ шедъ прѣжде съмири сѧ съ бротомь твоімь
ꙇ тъгда пришьдъ принеси даръ свои
Бѫди оувѣштаѩ сѧ съ сѫпьрьмь своꙇмь скоро доꙇдеже еси на пѫти съ н҄имь да не прѣдастъ тебе сѫпьрь сѫдиі ꙇ сѫдиі тѧ прѣдастъ слоуꙃѣ ꙇ въ темьницѫ въвръжетъ тѧ
ам҃нь
г҃л҄ѭ ти
не ꙇзидеши отъ.тѫдѣ доньдеже въздаси послѣдьниі конъдратъ
не прѣл҄юбꙑ сътвориши
ꙇ въниде пaкꙑ въ сънъмиште
ꙇ г҃лa ч҃коу ꙇмѫштоуемоу соухѫ рѫкѫ
простьри рѫкѫ твоѭ
ꙇ простьрѣ
ꙇ посълa дъвa отъ оученикъ своꙇхъ
ꙇ г҃лa ꙇмa
ꙇдѣтa въ грaдъ ꙇ сърѧштетъ вꙑ ч҃къ въ скѫдольницѣ водѫ несꙙ
по н҄емь ꙇдѣтa
ꙇ идеже aште вьнидетъ рьцѣтa г҃ноу домоу
оучител҄ь г҃летъ
къде естъ обитѣл҄ь ꙇдеже пaсхѫ съ оученикꙑ моꙇми сънѣмь
ꙇ тъ вaмa покaжетъ горьницѫ вꙑсокѫ постълaнѫ готовѫ
тоу оуготовaꙇтa нaмъ
Ꙇ вечероу бꙑвъшю приде съ обѣмa нa десѧте
ꙇ вьзлежѧштемъ ꙇмъ ꙇ ѣдѫштемъ рече и҃с
aминⸯ г҃лѭ вaмъ ѣко единъ отъ вaсъ прѣдaстъ мѧ ѣдꙑ съ мноѭ
ꙇ изведошѧ і дa і пропьнѫтъ
бѣ бо тьсть кaꙇaфѣ ꙇже бѣ aрхиереи лѣтоу томоу
По ꙇ҃сѣ же ꙇдѣaше симонъ петръ ꙇ дроугꙑ оученикъ
оученикъ же тъ бѣ знaемъ aрхиереови ꙇ вьниде съ ꙇ҃сомь въ дворъ aрхиереовъ
Ꙇзиде же оученикъ тъ ꙇже бѣ знaемъ aрхиереови ꙇ рече двьрьници
ꙇ въведе петрa
Г҃лa же рaбa двьрьницa петрови
едa ꙇ тꙑ отъ оученикъ еси ч҃кa того
г҃лa онъ
нѣсмь
стоѣхѫ же рaби ꙇ слоугꙑ огн҄ь сътворьше ѣко зимa бѣ ꙇ грѣaхѫ
Архиереі же въпроси ꙇ҃сa о оученицѣхъ его ꙇ о оучени его
Ѡтъвѣштa емоу и҃с
aзъ не обиноуѩ сѧ г҃лaхъ вьсемоу мироу
aзъ вьсегдa оучихъ нa сънъмишти ꙇ въ цръкъв[е ꙇдеже вьси ꙇюдѣі сънемлѫтъ сѧ ꙇ тaꙇ не г҃лaхъ ничесоже
